<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of A ki örökké bujdosott és
egyéb elbeszélések by Károly Eötvös</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 width: 90%;
 margin: auto;
 font-size: 90%;
 font-style: italic;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 text-indent: 0;
 width: 70%;
 text-align: justify;
}

ul.TOC li {
 margin-top: 0.75em;
}

li.li2 {
 margin-bottom: 1em;
 font-size: 90%;
 padding-left: 3em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_317">317</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=Zt1kAAAAMAAJ">http://books.google.com/books?id=Zt1kAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="smcap">Eötvös Károly
Munkái</span></p>
<p class="center"><span class="smcap">iii. kötet</span></p>
<p class="center"><span class="caption-large">A KI ÖRÖKKÉ
BUJDOSOTT</span></p>
<p class="center"><span class="caption">ÉS EGYÉB
ELBESZÉLÉSEK</span></p>
<hr class="chap" />
<p class="center"><span class="caption-150"><span class=
"smcap">Eötvös Károly Munkái</span></span></p>
<p class="center"><span class="caption-large">III</span></p>
<p class="center"><span class="caption-largest">A KI ÖRÖKKÉ
BUJDOSOTT<br /></span> <span class="caption-150">ÉS EGYÉB
ELBESZÉLÉSEK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p class="center"><span class="caption-150"><span class=
"smcap">Eötvös Károly</span></span></p>
<p class="center"><span class="caption-largest">A KI ÖRÖKKÉ
BUJDOSOTT<br /></span> <span class="caption-150">ÉS EGYÉB
ELBESZÉLÉSEK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p>&nbsp;</p>
<p class="center"><span class="caption-small">AZ ÖSSZES JOGOK
FENTARTÁSÁVAL</span></p>
<p>&nbsp;</p>
<p class="center"><span class="caption-small">Révai és Salamon
könyvnyomdája, Budapest, VIII., Üllői-út 18.</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h1>A KI ÖRÖKKÉ BUJDOSOTT.</h1>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<h2>MAGYARORSZÁGBAN.</h2>
<p class="summary">(Menekülés a Száván keresztül. – Két bujdosó
nyomtalanul elvesz. – Henri a vármegyékben. – A veperdi biró. – A
lakompaki uriszék. – Kik élnek még, a kik látták a bujdosót?)</p>
<p>Az 1843-dik évi szeptember hónak egyik napján – meleg, csaknem
nyári napon – három koldus ballagott a gradasáczi úton Kusetó felé
Boszniában.</p>
<p>Mindhárom öreg, rokkant férfiu. Bajuszuk és szakáluk ősz, arczuk
tele redővel, termetük előrehajlott, – éhségnek, szomjnak,
fáradtságnak, éveknek s tán sok szenvedésnek súlya alatt
meggörnyedve. Ruhájuk szenny és foszlány, lábbelijük nincs, törökös
nadrágjuk egykor kék, övük egykor sárga s mellényük egykor fehér
lehetett. Fejük piszkos kendővel turbán módjára van bekötve.
Fegyverük nincs, kezükben bot.</p>
<p>Franczia nyelven beszélnek maguk között, keverve szláv és török
szavakkal. Ha valamely török jön velük szemközt: azt török nyelven
s keleti taglejtéssel üdvözlik. Különben szótlanok igen gyakran
egymás közt is. <span class="pagenum"><a name="Page_4" id=
"Page_4">-4-</a></span></p>
<p>A nap nyugvóra szállt, mire beérnek Kusetóba. Itt gondosan
kérdezősködnek a hánok után, betekintenek háromba is s végre
megtelepednek a harmadikban. Ez a Szávára néz s egy utczának vagy
inkább marhacsapásnak közepén fekszik. Roskatag faépület, rozzant
falakkal és tetővel. Mellette nyitott félszer falábakon, foszladozó
nád és gallytető alatt. Itt telepednek le mind a hárman. Leülnek a
porba és szemétbe.</p>
<p>Van ott egy pár ökrösszekér is, szegény bosznyákok fogata.
Néhány bosznyák is ott guggol és hentereg és eteti ökreit s
dohányoz és beszélget valamennyi. A három koldus csakhamar megérti
a beszélgetésből, hogy a bosznyákok valamely távoli faluból
katonaság számára szállítottak valamit Kusetóba, még pedig
kényszerfuvarképen.</p>
<p>A koldusok közül egyik feláll, odamegy a bosznyákok közé s
romlott szerb nyelven kérdi őket, miként lehetne átmenni a Száván?
E kérdésre egyik sem tud felelni.</p>
<p>A koldus erre a hánba megy s visszajövén, társainak azt mondja,
hogy a Száván nem lehet átmenni, a révet katonák kezelik, mert a
bosznyákok szökdösnek, nekik pedig se utlevelük, se pénzük az őrök
megvesztegetésére.</p>
<p>Két társa nagyot sóhajt, de fektéből nem kel föl egyik is. Sőt a
harmadik is melléjük fekszik.</p>
<p>Éjfél felé, mikor a bosznyákok s hánbeliek már mind mélyen
aludtak s mikor a három koldus megette az övéből elővett
kukoriczapogácsát, felállt mind a három, zajtalanul lement a folyó
partjára s a folyó mentében vigyázva ballagott lefelé. <span class=
"pagenum"><a name="Page_5" id="Page_5">-5-</a></span></p>
<p>Tovább ballagtak már egy óránál s a várost messzire elhagyták,
midőn a folyó nádas partján egy helyütt egy csónakot kikötve s a
csónak előtt a bozótot letaposva találták.</p>
<p>Egyik fölment a partra, körülnézett, nem látott senkit, nem vett
észre semmi gyanusat s aztán visszament társaihoz, intett nekik,
mindhárman beleültek a csónakba, eloldozták a kötelet s befelé
iparkodtak a tiszta vízre.</p>
<p>Zaj nélkül nem tehették. A víz locscsanásának hangjára fölébredt
valaki a parton s erős, durva hangon törökül is, szlávul is kiabált
a menekvők után, kiket nyilván tolvajoknak tartott.</p>
<p>A zajra három lovas Zapti ugratott oda valahonnan s midőn a
fényes holdvilágnál a menekvőket a bozóton belül meglátták, mind a
három a menekvőkre lövöldözött.</p>
<p>Ezek siettek a bozót árnyékába húzódni, azonban sikertelenül,
mert a víz lefelé sodorta csónakjukat, a bozót pedig nemsokára
egészen megszünt.</p>
<p>A veszedelem így vagy amúgy bizonyos volt. Az egyik menekvő,
midőn a bozótot eltünni látta, egész határozottsággal mondá
társainak: »Evezzünk a víz közepére«.</p>
<p>Megkísértették. A golyók ujra mellettük fütyöltek el.
Kétségtelen volt, hogy mielőtt a tulsó partra átjuthatnának,
mindannyian le lesznek lövöldözve. Gyorsan kellett határozniok.</p>
<p>Néhány szót szóltak egymás között s azzal mind a három kiugrott
a csónakból a vízbe. Az első belekapaszkodott a csónak kötelébe, a
második megkapta az elsőnek, a harmadik pedig a másodiknak lábát.
Így <span class="pagenum"><a name="Page_6" id=
"Page_6">-6-</a></span> ringatta őket a folyó lefelé, a csónak mind
a hármat megmentette az elmerüléstől. Még néhányat lőttek utánuk,
de bizonytalanba, mert csak fejük állván ki a vízből, többé
czéltáblául nem szolgálhattak a homály és távolság miatt.</p>
<p>Egyszer az, ki a csónak kötelét fogta, érzé, hogy lábát
eleresztette társa. Visszanézett s társait bukdácsolni látta.
Kiáltott nekik, de azok nem feleltek. Észrevette azonban, hogy a
vízszinen a messzeségből egy csónak sebesen közelit felé. Ő is
elereszté tehát a kötelet s egész erővel sietett kifelé úszni a
tulsó partra. Szerencséje volt ez ötlet, mert az üldöző csak a
csónakot tartván szeme előtt, mellette észrevétlenül evezett el.
Végre utolsó erejének megfeszítésével partot ért.</p>
<p>Kevés pihenés után a partnak vizes fövenyén felült, mert a
felálláshoz nem volt ereje. Merőn nézett széjjel s kereste társait.
Midőn már az üldöző csónak elmerült szemei elől, egész erővel
kiáltá:</p>
<p>– Jean, Jean, Charles, Charles!</p>
<p>Hangja gyönge volt és alig hallatszott száz lépésnyire, mégis
sokáig kiabált. De eredménytelenül. Társai nyilván a vízben lelték
halálukat. Azonban még nem mondott le minden reményről.</p>
<p>Nagy nehezen felállt. Felvánszorgott a partra. Itt már törökök
és bosznyákok ellen mentve érezte magát. A parton kaszáló volt s
apró petrenczékben feküdt a széna. Egy petrenczében lyukat vájt s
vizes rongyaival és didergő tagjaival oda bujt el. Legalább meleget
talált ott. <span class="pagenum"><a name="Page_7" id=
"Page_7">-7-</a></span></p>
<p>Ismét kiment a partra s ismét kiáltozta franczia nyelven
társait. Hiában volt. Az öreg ember könyei előtörtek.</p>
<p>– Istenem, – sóhajtá – harmincz év óta üldöztél, de legalább
megvoltak társaim, most már azok sincsenek.</p>
<p>Sírt és hangosan fuldokolva zokogott.</p>
<p>Ujra visszament a szénanyalábhoz. Hajnalodni kezdett, a hajnali
szellő és hidegség átjárta tagjait. Elbujt a széna közé. A
kimerültség álmot hozott szemeire. Álma hosszú volt s dél lett,
mire fölébredt. A nap már melegen sütött, a hajnali hidegségnek
nyoma sem volt s rongyai teljesen meg voltak száradva.</p>
<p>Erdős, dombos vidék feküdt a folyam parton. Fölment egy domb
tetejére s messze délnyugatnak túl a Száván látta Kusetó karcsu
minarettjeit. Ez volt tájékozódásának egyetlen biztos pontja.
Különben egyáltalán nem tudta, hova vetődött.</p>
<p>Arczán mély gond és szomoruság váltakozott. Körülnézdelvén a
tájat, lement a folyó partjára. Lábnyomairól megtalálta a helyet,
hol kiúszott és kigázolt. Innen a folyam partján fölfelé ballagott
lassan, meg-megállva s a két part fáit és bozótjait nézegetve. Azt
a távolságot akarta megmérni, a mennyire őt a víz lesodorta, míg
partot érhetett. És azt a helyet akarta megtalálni, hol két társa a
vízben tőle elszakadt.</p>
<p>Egy helyütt sokáig álldogált, andalgó szemeit vissza-vissza
vezetvén a folyó bizonyos helyére. Valószinüleg itt vált el
társaitól. Innen lefelé indult, mindenütt a part mentében, ha
megtalálná társait vagy csak nyomukat <span class=
"pagenum"><a name="Page_8" id="Page_8">-8-</a></span> is. Semmi
nyomra sem akadt. Tovább ment egy mérföldnél, vizsgálódott
szüntelen, de eredménytelenül.</p>
<p>A nap hanyatlani kezdett. Éhséget érzett és kimerültséget. Ott
hagyta a partot, feljött a dombokra, szekércsapásokat talált s
emberek után keresgélt.</p>
<p>Emberrel nem találkozott. Sem kutyaugatást, sem harangszót nem
hallott. Nyilván messze kellett lennie lakott helytől. De
szilvásokat talált a dombok oldalán és völgyeiben. Imitt-amott
néhány félvad és félszelíd szőlőtőt. A szilva is, a szőlő is
érőfélben volt már s a menekvő koldus gyümölcscsel verte el
éhét.</p>
<p>Éjjeli tanyája ismét széna petrencze volt. Másnap kora reggel
fölébredett s nem habozva többé, egy szekércsapás nyomán ment oda,
hova az vezette. Rég elmult dél, mire egy kisded szegény faluba
érhetett a Száva partján. Kérdésére a falut Samácznak nevezték.</p>
<p>Itt tudta meg bizonyosan, hogy most már kívül van Törökországon.
Mikor azt kérdezte: micsoda országban van, azt felelték: ez a Bródi
Regiment. Ilyen országnak sohasem hallotta hírét, de megnyugodott
benne. Szegény határőrök felvilágositották, hogy tőlük messze van
Horvátország, azon tul Magyarország, azon tul Bécs, ott lakik a
császár.</p>
<p>Bizonyos volt, hogy a koldus franczia, mert anyanyelve franczia
volt; mind a török, mind a szláv nyelvet csak törte, sőt németül is
keveset tudott. Annál csodálatosabb volt, hogy miként keveredhetett
e vidékbe egy franczia s miként bámulhatott ő, midőn előtte
<span class="pagenum"><a name="Page_9" id="Page_9">-9-</a></span>
Horvátországról és Magyarországról beszéltek. Világosan látszott
arczán, hogy a két országnak most hallotta hírét először. De a
jámbor határőr nem kérdezte az ő kilétét, mit is kérdezősködött
volna tűvel-hegygyel oly nyomorult koldus után.</p>
<p>De a koldus, mikor Bécset említették előtte, szemfüllé vált.
Kérdezte, merre juthatna ő legközelebb Bécsbe. Ezt nem tudták neki
megmondani, hanem utasitották, kérdezze meg a kapitánytól, itt és
itt van, az majd megmondja. A koldusnak azonban nem volt kedve
elmenni a kapitányhoz.</p>
<p>E helyett azt kérdezte, hogy a Szávának hol van vége s mibe
szakad. Mondták neki, hogy annak vége nagyon messze van s hogy az a
Dunába szakad.</p>
<p>– Duna!</p>
<p>E szó fölött ujra sokáig gondolkodott a koldus.</p>
<p>– Az a Duna, – kérdezé – mely Németországban folyik?</p>
<p>Erre megint nem tudtak felelni, megint a kapitányhoz
utasították.</p>
<p>Ujra gondolkodott. Homlokát ránczolá, szemöldeit összevoná,
mintha emlékező tehetségét akarta volna megerőltetni. Végre
megnyugodni látszott abban a gondolatban, hogy bizonyosan ez a Duna
az, mely Németországon folyik keresztül.</p>
<p>Azt kérdezé most: merre érhetne ő leghamarább a Dunához?
Utasították Vinkovcze felé, megmutatták az odavezető útat s
megoktatták, hogy ott miként kérdezze a tovább vezető útat.
Egyuttal adtak neki gyümölcsöt kukoriczakenyeret s éjjeli szállást.
<span class="pagenum"><a name="Page_10" id=
"Page_10">-10-</a></span></p>
<p>Másnap elindult Vinkovcze felé. Gyalog, mezítláb, rongyosan,
bottal kezében, fáradtan ballagott napról-napra. Senki utját nem
állotta, senki rossz szóval nem bántotta, senki tőle utlevelet,
igazolványt nem kért, sehol vele semmit nem fizettettek; igaz, hogy
pénze nem is lett volna rá. Kéregetett, mint a valóságos koldus s
gyümölcscsel, kenyérrel, ételmaradékkal, néhol egy-egy krajczárral
ellátták könyörületesen.</p>
<p>Vinkovczén Vukovár felé utasitották. Vukovárról betévedezett
Baranya vármegyébe. Már egy hétig járt Baranyában faluról-falura,
mikor megtudta, hogy Magyarországban van s mikor már sem a
franczia, sem a török, sem a szláv nyelvnek nem vette semmi
hasznát. Előszedte tehát töredezett német nyelvbeli tudományát s
ezzel tengődött napról-napra.</p>
<p>A következő évet Tolna vármegyében s többnyire Szegzárdon
töltötte. Itt-ott szolgálatba is állott több-kevesebb ideig, hogy
magának tisztességes ruhát szerezhessen. Lassankint néhány szót
beszélni magyarul is megtanult.</p>
<p>Egykor egy uraságnál, kit ő Derrynek nevezett, ki azonban
valószinüleg Dőry volt, akarata ellenére két hónapig tartózkodott,
miután nem eresztették el, noha semmi dolgot nem bíztak rá, hanem
csak etették, itatták, mintha meg akarták volna hízlalni. Minden
kötelessége abból állott, hogy az uraságokat az ő török élményeivel
mulattatta, a melyekből azonban el nem hittek egy szót sem. Egy
helyütt a barátok is egy hétig tartogatták a zárdában. <span class=
"pagenum"><a name="Page_11" id="Page_11">-11-</a></span></p>
<p>1845-ben Fehér- és Veszprém vármegyékben utazgatott. Pápán gr.
Eszterházy Károly szolgálatában megmaradhatott volna állandóan, de
ő csak Bécsbe akart jutni minden áron. Semmiféle rábeszélés a
tervről őt lemondásra bírni nem volt képes.</p>
<p>Ifjuságáról, élményeiről nem igen szeretett beszélni. Franczia
születésünek, szibériai orosz fogolynak, konstantinápolyi
eunuchnak, háremi szökevénynek mondotta magát, de se nem hallgattak
rá, se nem hittek neki. Valami jámbor, szédelgő, német vándorló
legénynek tartották mindenütt. Vezetékneve nem jutott tudomásunkra,
keresztnevét Henrinek mondotta francziásan.</p>
<p>Végre az 1846-dik év elején Győrön keresztül Sopronba érkezett.
Ruhája ismét kopott és szennyes volt, noha most már nem rongyokból
állott. A mi kis pénzecskét itt-amott szerzett, Győrben fölemészté
betegsége. Ismét kéregetésből éldegélt s ismét koldus módjára
gyalogszerrel utazgatott. De Sopronból most már fokozódott vágygyal
törekedett Bécsbe jutni.</p>
<p>Februárban, kegyetlen hideg téli napon érkezett Veperdre, egy
kis német faluba Sopronmegyében.</p>
<p>Át volt fázva keményen. Öregség, ruhátlanság, hideg és
nélkülözés miatt dideregtek tagjai. Átmelegedni bement a falu
korcsmájába.</p>
<p>A falu birája, jókedvü, kedélyes német paraszt, ott iddogált és
beszélgetett a korcsmában. A jövevényt szegény, kiéhezett vándorló
legénynek tartotta s elkezdte őt faggatni neve, születése, eredete,
mestersége, vagyona és utazási czélja felől. <span class=
"pagenum"><a name="Page_12" id="Page_12">-12-</a></span></p>
<p>Henri felelgetett a kérdésekre s röviden elmondá, hogy ő
franczia, most jön török rabságból s haza akar menni
Francziaországba, hanem előbb Bécsbe akar menni minden áron.</p>
<p>– Aztán van-e útleveled? – kérdezé tőle a községbiró.</p>
<p>– Nincs, de nem is kell, – mondá Henri, – két év óta vagyok már
Magyarországon, soha sem kértek tőlem.</p>
<p>– Az megint más, hanem Ausztriába a lineán át nem lehet menni
útlevél nélkül, ott elfognak és megint visszaadnak a török
kezébe.</p>
<p>Egy perczre megrezzent Henri, de aztán mosolygásra fordította a
dolgot.</p>
<p>– Nem lehet az, – azonban majd valahogy elintézem a dolgot.</p>
<p>Nem beszélt többet a dologról, hanem mulattatta a birót
egyébként. A birónak megtetszett a szegény öreg s ellátta őt borral
és ennivalóval egész szivességgel.</p>
<p>A következő napon tovább ment Henri Kabold felé. Itt akart
átmenni a határon.</p>
<p>A határon vámhivatal állott s osztrák pénzügyőrök és csendőrök
vigyáztak az átmenőkre.</p>
<p>Henri nem akart vagy nem mert utazási szándékával rögtön
előállani, hanem nagy figyelemmel leste, mi történik azokkal, a kik
Ausztriába átmenni akarnak. Bizony jól látta azt, hogy mindenkinek
meg kell állani, batyuját vagy kocsiterhét megmutatni s valami
útlevelet vagy igazolványt felmutatni.</p>
<p>A vámon nem mert jelentkezni. Visszatért Kaboldra s egy
kocsmában kérdezősködött, miként lehetne neki <span class=
"pagenum"><a name="Page_13" id="Page_13">-13-</a></span> útlevél
nélkül Bécsbe jutni. A kérdésre nem kapott megnyugtató választ.
Sőt, mikor kiejtette száján, hogy ő szökevény, menten
ráijesztettek, hogy Ausztriában elfogják bizonyosan s visszakisérik
oda, a honnan elszökött.</p>
<p>Aggodalma leírhatatlan volt. Majdnem kétségbeesés fogta el a
szerencsétlen öreg embert arra a gondolatra, hogy ő ime itt van
Bécshez közel és oda be nem juthat, sőt attól kell tartania, hogy
mint szökevényt ki adják a töröknek.</p>
<p>Egy jó ötlete támadt. A veperdi biró jó ember, az majd segít ő
rajta.</p>
<p>Visszaindult tehát Veperdre s másnap oda hóban, hidegben,
zivatarban megérkezett.</p>
<p>A veperdi biró nevetve fogadta az öreg bujdosót.</p>
<p>– No atyafi, ugy-e megmondtam, hogy nem tudsz átmenni a
határon?</p>
<p>– Megmondta biró úr és úgy is lett, nem mertem megpróbálni, hogy
útlevél nélkül átsurranjak a határon.</p>
<p>– Nem is lett volna tanácsos, de hát már most mibe fogsz?</p>
<p>– Éppen azért jöttem vissza biró urhoz, hogy engem megsegítsen.
Lássa biró ur, én öreg ember vagyok, húsz éves koromban elszakadtam
Francziaországból, azóta nem láttam szülőföldemet, nem is hallottam
róla. Rabbá tettek a muszkák, azoktól elszöktem; rabbá tettek a
törökök, azoktól is elmenekültem. Itt ugyan Magyarországon meg
tudnék élni koldusmódra, de ha már oly közel vagyok
Francziaországhoz, szeretnék <span class="pagenum"><a name=
"Page_14" id="Page_14">-14-</a></span> haza menni, hogy ott haljak
meg, ott temessenek el, a hol születtem. De se pénzem, se
útlevelem. Ha Bécsben a franczia követséghez juthatnék s ott
sorsomat elmondanám: vissza szállítanának hazámba könnyü szerrel.
Biró úr, maga jó ember, én ur voltam fiatal koromban, most koldus
vagyok, segítsen rajtam, hogy Bécsbe juthassak a nélkül, hogy
megint elfognának. Öreg vagyok már, se jót, se rosszat nem tehetek,
az isten meg fogja érte segíteni.</p>
<p>– No atyafi, én ugyan most sem hiszem, hogy franczia vagy –
szólt a veperdi biró, kinek megesett szíve a szerencsétlen öregnek
sorsán – hanem te lássad a magad dolgát, én segítek rajtad, ha
tanácsomat elfogadod.</p>
<p>– Elfogadom, ha rosszabbul nem leszek tőle.</p>
<p>– Persze, hogy nem, majd magad is beláthatod. A tanácsom pedig
ebből áll: maradj itt Veperden egy pár napig, majd én ellátlak
étellel, itallal, meleg szobával. Egy pár nap múlva összeül az
úriszék Lakompakon, ott lesznek a megyei urak és a kegyelmes
herczeg főemberei. Én téged megkötöztetlek, mint afféle csavargó
embert, a kinek se országa, se hazája. Aztán oda kisértetlek az
úriszék elé, mint csavargót s elmegyek veled úgy véletlenül magam
is. Ott majd kihallgat a szolgabiró vagy az esküdt úr. Jó ember
mind a kettő. Ott beszéld el sorsodat. A megyei urak nem rossz
emberek. Ha igazságban nem találnak: kapsz huszonöt botot s aztán
elkergetnek; – ha pedig igazságban találnak: akkor az uraság
költségén elkisértetnek Bécsbe a franczia <span class=
"pagenum"><a name="Page_15" id="Page_15">-15-</a></span> követhez,
– ha pedig megesik rajtad a szívük, még borravalót is adnak.</p>
<p>– Mi az az úriszék? Az a járási biróság vagy a policzia?</p>
<p>– Látszik, hogy szamár vagy; ott itél a vármegye, meg a
kegyelmes herczeg a szegény ember bajában, nincs minálunk policzia,
az csak Ausztriában van.</p>
<p>– Tehát biróság, de hát akkor nincsen annak hatalma ahhoz, hogy
engem Bécsbe kisértessen a franczia követhez?</p>
<p>– Atyafi, a vármegye urainak, meg a kegyelmes herczegnek
mindenre van hatalma, ha akarják. Egyébiránt ez csak az én
tanácsom, ha tetszik a szó: én segítek rajtad.</p>
<p>Sokáig gondolkodott az öreg és sokszor nézegetett a veperdi biró
szemei közé. Rossz indulatot nem fedezett föl e szemekben s aztán
elgondolta, hogy a legrosszabb esetben mindig megmaradhat
Magyarországon, szegény, hazátlan koldusnak. Elfogadta a veperdi
biró tanácsát.</p>
<p>Lakompakon február végén csakugyan összeült az úriszék. Elnöke
volt Badicz Endre sopronmegyei földbirtokos s öreg táblabiró. Az
uraság részéről Szemerey Sándor, herczeg Eszterházy Pálnak uradalmi
főfiskusa és Seicz viczefiskus voltak jelen. Ezek ma már mind nem
élnek, hanem él még Nagy Imre legfőbb itélőszéki kuriai biró, ki
akkor Szemerey Sándornak patvaristája volt s mint ilyen,
valószinüleg jelen volt az úriszéki tárgyalásokon s valószinüleg
emlékszik még a szegény <span class="pagenum"><a name="Page_16" id=
"Page_16">-16-</a></span> francziának, az örökös bujdosónak,
szívrázó, szomorú élettörténetére. Élnek még Lendvay József és
Tőttőssy Mihály öreg barátaim. Amaz sopronmegyei, mihályi
származás, most nyugalmazott táblabiró s akkor kanczellista a
főszolgabiróságnál. Emez veszprémmegyei birtokos, de 1846-ban
Sopronmegye főszolgabirája. Mindkettő jelen volt az uriszéken.</p>
<p>Nekem Lendvay József beszélte el az esetet.</p>
<p>A veperdi biró megtette a mit igért. Az öreg koldust
megkötöztette s bekisértette az úriszék elé. Bement a falubeli
ügyesbajos emberekkel maga is és úgy véletlenül előhozta a
csavargót a szolgabiró előtt, hogy annak jóakaró figyelmét iránta
fölgerjeszsze. A sor azonban nem került mindjárt a csavargóra s
azért annak pár napot és éjszakát az urodalmi fogházban őrizet
alatt kellett töltenie. Elvégre ügye az uriszék elé, nyilvános
tárgyalásra került.</p>
<p>Az uriszék tagjai rendkivüli érdeklődéssel hallgatták meg az
örökös bujdosó elbeszélését. Soha, még főbenjáró ügy miatt is ugy
el nem mulasztották az ebéden és vacsorán való megjelenés
pontosságát, mint a mikor az öreg franczia a maga élettörténetét
röviden és szárazon elbeszélte.</p>
<p>E történetet, a mint azt a jelenvoltak emlékezetükben
megtartották, el fogom beszélni.</p>
<hr class="chap" />
<div class="chapter"></div>
<p><span class="pagenum"><a name="Page_17" id=
"Page_17">-17-</a></span></p>
<h2>HADI FOGLYOK – BÁNYARABOK.</h2>
<p class="summary">(A nagy császárt gyalázni nem engedik. –
Megfojtják az orosz tábornokot. – Hetven franczia meghal, a többit
elviszik az uráli bányákba. – Petropavlovszkojban.)</p>
<p>Henri saját előadása szerint csakugyan franczia volt s 1792-ben
született. Ifju korában besorozták a császári hadseregbe s a nagy
császárral, I. Napoleonnal, mint altiszt, részt vett a moszkvai
téli hadjáratban.</p>
<p>Jó családból származott, vagyonos ifju volt, pénzzel és
ruhanemüvel kellőleg el volt látva s kiállta a szomorú
visszavonulás óriási viszontagságait. Ifjuság, vasegészség s
jelentékeny testi erő megóvták a fagytól és éhhaláltól.</p>
<p>De nem óvhatták meg a fogságba eséstől. Valahol Lengyelországban
a visszavonulás közben elfogták. Nem magát egyedül, hanem vele
együtt körülbelül két-háromszáz legényt tisztjeikkel és
altisztjeikkel együtt. Tél volt, hideg volt, fáztak és éheztek,
alig bírták ruhájukat, alig tudták emelni fegyverüket. Egy pár
század orosz lovasság körülfogta őket s az a csapat, <span class=
"pagenum"><a name="Page_18" id="Page_18">-18-</a></span> melynek
hősi része volt a világ meghódításában, csaknem gyáván látszott
magát megadni.</p>
<p>– Urak, – mondá Henri a lakompati uriszék előtt, – midőn mi
Mohilevben kissé magunkhoz jöttünk, mikor már adtak enni s egy
kissé fölmelegedtünk, akkor eszünkbe jutott, mily gyáván hagytuk
elfogni magunkat. Szerettük volna izmainkat körömmel tépni szét
szégyenünkben. De hiába, akkor nem bírtuk el még a fegyvert sem,
nemhogy verekedni tudtunk volna.</p>
<p>Henri nem emlékezett biztosan arra, hol fogták el őt és társait.
Csak arra emlékezett, hogy néhány napi kínos gyaloglás után
Mohilevbe kisérték s ott zárták el őket a régi vár omladozó
kaszamátáiban.</p>
<p>Sebek, nélkülözés, durva bánásmód, embertelen fegyelmi
büntetések miatt sokan elhaltak közülök. Mire nyár lett, alig volt
életben a csapatnak fele. A kik életben maradtak: azokat julius
elején elindították Szentpétervár felé. Október lett mire a
fővárosba értek, rongyban és mezítelen lábbal. Még mindig az a
ruhájuk volt, melylyel Francziaország látta el őket másfél év
előtt.</p>
<p>A városba azonban nem ily rongyosan lettek bekisérve. Délutáni
időtájban, hideg, tiszta őszi napon értek a főváros közelébe.
Láthatták a leáldozó nap fényénél a büszke czári fővárosnak
csillogó tornyait, de éjszakára oda be nem mehettek. Künn kellett
tölteniök az éjet a szabadban, kozákok őrizete alatt, fázva,
dideregve. A következő napon ott a szabad ég alatt kaptak uj ruhát
és pedig uj franczia császári egyenruhát. Kocsikon <span class=
"pagenum"><a name="Page_19" id="Page_19">-19-</a></span> hozták ki
Szentpétervárról. Egyuttal meg is vendégelték őket meleg étellel,
hideg sós hússal, barna kenyérrel s elegendő vutkival. Így
kisértettek be a fővárosba látványul a népnek, dicsőségére a
czárnak s elégtételül az orosz hadseregnek. Azért adták az uj
egyenruhát, hogy büszkén mondhassák el rájuk mutatva: ime a híres
kalandornak, Napoleonnak fogoly katonái!</p>
<p>– Meg nem mondhatom, – mondá Henri, – mennyire fájt nekünk e
megaláztatás. Jobb szerettük volna, ha rongyainkat hagyják meg
didergő testünkön s ha mezitláb hurczoltatunk végig a főváros havas
utczáin. De még jobban fájt, a hogy császárunkról beszéltek, mint
valami csavargóról és szökevényről. Mi még akkor sem az elbai
számüzetésről, sem a waterlooi csatáról nem tudtunk semmit. Mi csak
azt tudtuk, hogy részt vettünk az auszterlitzi és jénai
csatákban.</p>
<p>Volt a foglyok közt egy kapitány. Bátor, önérzetes, fiatal
ember. Midőn a foglyokat a laktanyába kisérték, egy magasrangu
orosz törzstiszt, tábornok vagy afféle, szemlét tartott a foglyok
fölött s franczia nyelven szólott hozzájuk. A fiatal fogoly
kapitányt ellenállhatatlan düh fogta el, midőn a tábornok a nagy
császárt gyalázta.</p>
<p>– Míg barbárok beszéltek velem – szólt – eltűrtem minden szó
nélkül. Önnek, nyomorult nem tűröm el a császár gyalázását.</p>
<p>E szavakkal letépte magáról a fényes egyenruhát s odavágta a
tábornok szemei közé.</p>
<p>– Verjétek agyon! – kiáltá tajtékzó dühvel a tábornok.
<span class="pagenum"><a name="Page_20" id=
"Page_20">-20-</a></span></p>
<p>Orosz katonák ugrottak oda. Megkapták és megkötözték a
kapitányt, letépték ingét s elkezdték ütni kancsukával.</p>
<p>– Nem nézhettük – folytatá Henri – ez irtózatos jelenetet.
Odarohantunk puszta kézzel a fegyveresek közé. Agyon lőttek és
szúrtak közülünk hetvenet, de a tábornokot megfojtottuk. A miért
rosszul beszélt a nagy császárról.</p>
<p>E tény eldöntötte az életben maradottak sorsát. Mindegyik kapott
száz korbácsütést, még a sebesültek is. Ezek aztán el is haltak
valamennyien. A ki e vadállati bántalmakat kiállhatta, azt hideg,
nyirkos kaszamátabörtönbe zárták el. Igy húzták ki a telet. Sokan
elhaltak közülök betegség és nélkülözések miatt. Gyakran a hulla
napokig hevert az élők között. Henri, az öreg menekülő, még most is
elborzadott, a mint e pokoli tanya eszébe jutott. Pedig most már
öreg ember és akkor még fiatal ember volt.</p>
<p>Az 1816-dik év április havában kivették a foglyokat a földalatti
börtönből. Nyilt, világos, szellős helyre szállították őket s
élvezhetőbb táplálékot adtak nekik táplálékul. Adtak nekik uj ruhát
is. Birkabőr kucsmát, vastag bagaria csizmát, szürke daróczból
készült ujjas köpenyeget s egy durva pakróczot.</p>
<p>Május hóban egy napon az őrök azt parancsolták, hogy a pakróczot
tekerjék össze s egybe kötve akasszák vállukra, mint a hogy a
katona szokta nyáron át köpenyét vállára akasztani. Mikor ez
megtörtént, nagy csapat katona fogta őket körül s ezek fedezete
mellett a foglyok <span class="pagenum"><a name="Page_21" id=
"Page_21">-21-</a></span> kezeire láncz veretett s a lánczczal
kettőnként kezüknél fogva összekötöztettek. A ki ellenállt, zajt
ütött, tiltakozott vagy káromkodott: azt véresre verték
kancsukával, egy fogolynak egyik szemét is kiütötték. Mindegyiknek
mellére egy bádog lemezt akasztottak, melyre egy-egy szám volt
rásajtolva. Estefelé pedig kovácsok jöttek vassal és kalapácscsal
és szegekkel s mindegyik fogoly lábára a bagaria csizmaszáron kívül
négy vagy öt fontos vaskarikát kovácsoltak. Sem a vaskarikát
levenni, sem a csizmát levetni ezután nem voltak képesek.</p>
<p>Este tíz óra után, páronként egymásután a mint össze voltak
lánczolva, kiindították őket a kaszárnya udvaráról az utczára. Az
utczák, merre elhaladtak, teljesen néptelenek valának. A
körülöttük, előttük és utánuk lépdelő lovas kozákokon kívül nem
találkoztak senkivel.</p>
<p>Nagy későn kiértek a város végére. A városban beszélniök nem
volt szabad. Ki hangot ejtett, a korbács azonnal pattogott a nyaka
körül. A városon kívül a sötétben valami kisebb őrház-féle előtt
megállapodtak. Itt kaptak enni és inni, miután sem délben, sem este
az nap még nem kaptak semmit. Étkezés után megengedték nekik az
alvást, de csak hajnalig. Hajnalban útnak indultak kelet felé. Hova
kisérik őket, sem nem tudták, sem elgondolni nem voltak képesek,
sem kérdezniök nem volt szabad. Nem is igen tudtak beszélni az
őrökkel, de ha tudtak volna is, feleletet nem kaphattak. Minden
kérdésre abból állt a felelet, hogy a kozák fenyegetőleg mutatta és
rázta kancsukáját. <span class="pagenum"><a name="Page_22" id=
"Page_22">-22-</a></span></p>
<p>Így mentek napokon és heteken át. Naponként nem nagy utat
kellett tenniök. Éjszakánkint mindig a falvakon és városokon kívül
tanyáztak. Ha falun mentek keresztül: szólni az emberekhez nem volt
szabad. A ki szólni mert, kegyetlenül lakolt. Jó emberek gyakran
adtak nekik kenyeret, sót és vutkit. Ezt szabad volt elvenni.</p>
<p>Egykor valamely folyóvizen, melynek nevét nem tudta Henri,
hajókra gyömöszölték őket. A hajóról Perm nevü városban szálltak
ki. Innen ismét gyalog kellett utazniok. A sok szenvedés miatt
többen elhaltak, néhányat pedig kocsikon hurczoltak a csapat
után.</p>
<p>Már heteken át hegyes vidéken, esőben, hóban és hidegben, erdők
és szakadékok közt utaztak, midőn végre elértek egy várost, melyet
Petropavlovszkoj-nak neveztek. Azt hitték, itt véget ér
szenvedésük.</p>
<p>Csalódtak.</p>
<p>Petropavlovszkoj jó nagy területen fekvő város. A katonai főnök
lakásán, néhány kaszárnyán s pár magánházon kívül, melyek kőből
épültek, az egész város orosz falusi házak mintájára faházakból
állott, nagy telkekkel, nagy udvarokkal, hosszú széles utczákkal.
Lakossága valamikor fegyenczekből szaporodott fel.</p>
<p>A foglyokat itt a kozák vezetők valami katonai főnök vagy
kormányzó-félének adták át. S fogadtatásuk azzal kezdődött, hogy
ismét kaszárnyába, börtönbe zárták.</p>
<p>Itt azonban nem maradtak sokáig. Pár hét alatt szétosztották
őket a bányatelepek közt. Ekkor tudták meg, hogy <span class=
"pagenum"><a name="Page_23" id="Page_23">-23-</a></span> ők
voltaképen örök rabságra kárhoztatott bányafoglyok, éppen úgy, mint
azok, a kiket Szibériába küldenek. Innen tehát nincs menekülés. Ők
többé Francziaországot sohasem fogják látni. Ők a művelt világnak
még csak hírt sem adhatnak arról, hogy hova temette el őket a
zsarnok erőszak. Itt kell nekik élni és itt kell nekik meghalni a
jekaterinburgi Urál hegyek platina-, ólom- és arany bányáiban.
Szülők, testvérek és szeretők még csak sejteni sem tudják, hol
fekszik a világ, merre van az ország, melynek földjében csontjaik
pihenni fognak. Hiszen Francziaországban még madár sincs, mely erre
járna.</p>
<p>Néhánynak lelkén erőt vett az őrjöngés e gondolatokra. De
társaik megnyugtatni törekedtek ezeket is. A legtöbb fogolyban nem
lázongott már a lélek annyira, mint Mohilev bástyaüregeiben és
Szentpétervár kaszárnya börtöneiben. A szenvedés megtanította őket
lemondani az önérzetről s istenre bízni sorsukat.</p>
<p>A bányák körül a külső, a földfeletti munkát bizták rájuk. S ők
a munkát eleinte kötelességszerüleg, később némi kedvvel és
figyelemmel végezték. Ha alázatosak voltak: nem bántotta őket a
muszka. Ha egy korty vutkival megkinálhatták az őröket, az őrök még
jókedvü emberekké is váltak. A lakó népség csakhamar megszerette
őket.</p>
<p>Három évig tartott a bányamunka. 1819-ben megengedték nekik,
hogy Petropavlovszkojba s környékére vonulhassanak s némi
szabadságot élvezhessenek. Foglyok voltak, felügyelet alatt álltak
ezentul is, de szabad <span class="pagenum"><a name="Page_24" id=
"Page_24">-24-</a></span> volt nekik a városban és környékén őrök
nélkül járni, lakást bérelni, faházat építeni, cselédnek vagy
munkásnak elszegődni s önsorsukról gondoskodni.</p>
<p>A csapatnak több mint fele iparos volt otthon. Ezek rögtön
kaptak alkalmazást tisztességes orosz iparosoknál, a kik közül a
legügyesebb sem értett a mesterséghez annyira, mint közülök a
leggyámoltalanabb. A többi is megtanult valami mesterséget. A kik
elszegődtek, azok teljes ellátást s 7–8 kopeket kaptak hetenként.
Volt olyan, a ki felvitte 12 kopekig. Valami tizenöten odajutottak,
hogy házat is emeltek maguknak, durva faragványu fából tákolva
össze valahogy. Ezek a maguk kezére dolgozhattak s nem rosszul ment
dolguk. Kettő közülök meg is nősült. A többi azonban reménykedett,
hogy egykor még haza mehet Francziaországba. Egymást bátorították,
egymást el nem hagyták, a vutkiivást a legszerényebb mértékben
gyakorolták s kezdték a fejüket terveken törni, melyek segélyével
megszabadulhatnának.</p>
<hr class="chap" />
<div class="chapter"></div>
<p><span class="pagenum"><a name="Page_25" id=
"Page_25">-25-</a></span></p>
<h2>A SZÖKÉS AZ URALBÓL.</h2>
<p class="summary">(A katonai kormányzó gazdaasszonya. – Utlevelet
kapnak. – Verchoturjében és Irbitben. – A dalmatovi jólelkü barát.
– A karavánok. – A sós pusztákon. – Végre elérik, a kik elérik
Orenburgot.)</p>
<p>Harmadfél év alatt a foglyok összes vagyona mintegy 2000 rubel
készpénzre ment. Miután ezt összeszámították: azt gondolták, hogy
ezzel már lehet kezdeni valamit. Életben és egészségesek voltak
ötvennyolczan. Háromról nem tudták, hogy a bányák körül hol és
mikor veszett el. A többi meghalt. A kettő, a ki megnősült, nem
akart tudni a menekülésről. Ezenkívül tizenegy elhatározta, hogy a
menekülés bizonyos veszélyeivel nem néz szembe, bizonytalan
sikerére nem számit. De azért valamennyi áldozatkészséggel
ajánlotta fel mindenét a menekülés megkönnyítésére.</p>
<p>Lovuk volt mindössze tizennyolcz. Nagy része gyönge ugyan, de
néhány heti utazást télen is megbír, ha egynek hátára csak egy
ember ül. De a kik elszánták magukat a menekülésre, azok voltak
negyvenöten. Tehát vagy venni, vagy bérelni kellett huszonhét
lovat. A bérlés <span class="pagenum"><a name="Page_26" id=
"Page_26">-26-</a></span> a lótulajdonos kárával járt volna, mert
hiszen a lovat soha vissza nem adhatták s visszaadni nem is
akarták, de miután a lóvétel vagy 800 rubeljüket elnyelte volna, a
bérlésben kellett megnyugodniok.</p>
<p>A petropavlovszkoji katonai kormányzó, kinek különösen a
bányafoglyokra kellett felügyelni, azokat a kisérettől átvenni s
azoknak minden szökési kisérleteit meggátolni, hajlott koru iszákos
ember volt, durva, embertelen, valódi példánya a kegyelemből
kiesett s büntetésből az Urálba küldött orosz főtiszteknek. Volt
azonban két gyönge oldala. Nagyon szerette a jó rumot s nagyon félt
a gazdaasszonyától, ki, ugy látszik, uralkodott fölötte.</p>
<p>Egyik franczia asztalos a foglyok egyetértésével behízelegte
magát a gazdaasszony kegyeibe. Mindketten jól beszélték a német
nyelvet s az asztalos társai segitségével oly szép butordarabot
készített és ajándékozott a gazdaasszonynak, melylyel nem vallott
volna szégyent Szentpétervárott sem. A kormányzó szobái lassanként
oly butornemüekkel teltek meg, hogy azokra irígy szemmel néztek a
bányák igazgatójának s az összes kincstári tisztségnek
családtagjai, férfiai, női egyaránt. Sőt egyik főbb kincstári tiszt
egyszer durván megparancsolta, hogy a francziák neki is hasonló
butorokat készítsenek. Természetesen ingyen, legföljebb néhány
korbácsütésért s néhány üveg vutkiért.</p>
<p>Az asztalos elpanaszolta a dolgot a gazdaasszonynak s egyuttal
annak féltékenységét a legnagyobb fokra gerjeszté föl. <span class=
"pagenum"><a name="Page_27" id="Page_27">-27-</a></span></p>
<p>– Inkább kész volnék önöket megszöktetni vagy a bányákba
visszaküldeni, mintsem azokat a butorokat mások számára is
elkészitsék. Ezt semmiképen meg nem engedem.</p>
<p>A franczia természetesen inkább választá a megszöktetést mint a
bányát. S hozzátette nagy alázatos kézcsókolással, hogy ha ő
kegyessége kieszközli a biztos menekülést, hála fejében neki a
francziák 400 rubelt ajándékoznak.</p>
<p>400 rubel! Nagy szeget ütött ez a gazdaasszony fejébe! Hiszen a
kormányzónak egész évi készpénzbeli illetménye nem igen megy többre
ennél. Ha ő ennek felét átadja a kormányzónak s 15–20 rubel ára
rumot vesz, a többit pedig selyem ruhára költi: akkor nem csak
butorai, hanem ruhái is külömbek lesznek, mint másokéi.</p>
<p>A következő napon meglett az alku. A gazdaasszony 45 darab,
minden aláírással és pöcséttel ellátott útlevelet fog szerezni,
olyant, a minőket szokás adni azoknak kiket a czár kegyelme
megszabadít. Aztán a kormányzót leitatja, megkötözteti s következő
napon zajt üt, hogy mindezt a francziák cselekedték, hogy az
útleveleket elrabolhassák.</p>
<p>A kormányzó ugyan küld utánuk kozákokat, de a menekülőknek
legyen gondjuk arra, hogy 24 óra alatt messze távozzanak, neki
pedig lesz arra gondja, hogy a kozákok ne a helyes irányban
üldözzék őket. A kormányzó aztán jelentést tesz Szentpétervárra. A
tavaszra odaér a jelentés s onnan kiadják a parancsolatot. Ha a
<span class="pagenum"><a name="Page_28" id=
"Page_28">-28-</a></span> foglyok szerencsésen megmenekülnek: az az
ő dolguk. Ha pedig fölismerik, elfogják és agyonlövik őket: az is
az ő dolguk.</p>
<p>A foglyok komoly tanácskozást tartottak az ajánlat fölött s
elfogadták annak föltételeit. Egy hétre lovakat béreltek és pedig
azzal a világos kikötéssel, hogy Obimzlbe fognak menni s onnan egy
napi késedelem után visszajönni. Béreltek pedig 32 lovat, hogy
néhány darab vezetéken is legyen, miután különben is gyöngék voltak
ép úgy, mint tulajdon lovaik.</p>
<p>Az alku és az útlevelek rendben levén, 1821-dik évi november hó
4-dikén este hat óra tájban összegyülekeztek a menekülők lovaikkal
és málháikkal egyetemben egy társuknál, kinek háza a város végén
feküdt. Ide jöttek azok is, kik nem akartak eltávozni a
menekülőkkel. Ide jöttek elbúcsuzni s egymás keblén keserü könyeket
sírni. Jól tudták mind az ott maradók, mind az eltávozók, hogy
egymást többé nem fogják látni soha. És mind az eltávozók, mind az
ott maradottak jól sejtették, hogy a magas Urálban, tél közepén,
bizonytalan messze útra menni csaknem egyenlő a bizonyos halállal.
És mégis a 45 franczia nekiindult a bizonyos halálnak, azért a
vékony hajszálnál vékonyabb reményért, hogy egykor még talán látni
fogja Francziaországot.</p>
<p>Volt köztük egy Monteau nevü főhadnagy. Ezt választották a
csapat főnökévé, föltétlen engedelmességet fogadván minden
rendelkezései iránt. Pénzük közös volt, de egyenlően osztották fel
valamennyi között. De csak a nagyobb biztonság kedvéért, mert
különben mindegyiknek <span class="pagenum"><a name="Page_29" id=
"Page_29">-29-</a></span> tiltva volt csak egyetlen kopekhez is
nyulni. Téli ruhával és pokróczokkal annyira ellátták magukat, a
mennyire maguk és lovaik ereje engedte. Élelmiszert tíz napra valót
vittek magukkal. Lőfegyverük nem volt több hét darabnál, de lőporuk
elegendő. Fejszét és iparosműszereket szintén kellő mennyiségben
vittek magukkal.</p>
<p>A tél nem mutatkozott sem rendkívül hidegnek, sem rendkívül
havasnak és viharosnak. Az út járható volt még Obimzl felé is az
Urál főgerinczének hegyszakadékain keresztül. A lótulajdonosok
szentül azt hitték, hogy a francziák az obimzli arany- és
vasbányákhoz akarnak átrándulni.</p>
<p>Ők azonban nem nyugotra, hanem egyenesen dél felé indultak.
Midőn már az egész város népe elnyugodott, esti tiz óra tájban
fényes holdvilágnál, piros éjszaki fénynél elindultak azon az úton,
mely Verchoturjéba vezetett. Azt hitték, hogy tíz nap alatt ide
érnek.</p>
<p>Csalódtak. Részint a lovak erőtlensége, részint a közbejött
viharok miatt lassú volt haladásuk. Egyszer négy napot kellett
tölteniök egy völgy fenekén, egy szikla védelme alatt a hóvihar
miatt. Körül halmozta őket a fuvatag, egész napon és éjszakánként
körül üvöltötték a farkasok. A lovaknak nem volt takarmányuk s alig
tudták őket fagallyakkal az eldüléstől megmenteni.</p>
<p>Egy pár közbeeső kis szamojed telepen is napokat kellett
tölteniök, úgy, hogy épen egy hónapig voltak útban, mire
Verchoturjéba beérhettek. Két lovukat el kellett hagyniok farkasok
zsákmányául és ámbár a megszabadult bányafoglyokat szíves
részvéttel szokták az <span class="pagenum"><a name="Page_30" id=
"Page_30">-30-</a></span> útba esők fogadni, mindamellett 200
rubelük elfogyott Verchoturjeig. Hogy pedig még mikor érnek déli
tengert vagy czivilizált országot, azt megmondani senki sem tudta
és ők maguk sem sejtették. Alig értek a városba, óriási hózivatar
tört ki, mely eltartott karácsonyig. A menekülők örültek neki, mert
föltették, hogy ha őket elvégre helyes irányban nyomoznák is: a
vihar miatt lehetetlenné válik üldöztetésük.</p>
<p>Verchoturjéban legelső gondjuk volt a katonai kormányzót 100
rubellel megvesztegetni s útleveleiket láttamoztatni. Bizonyos
félreértés miatt majdnem fölfedeztetett szökevény voltuk.
Útlevelükben ugyanis rendeltetési helyül a közép Don vidéke volt
megnevezve. A menekülők nem tudták, hogy ez mire való, mit jelent.
Nem tudták, hogy bányafoglyoknak, ha kegyelmet és szabadságot
kapnak is, ritkán szabad hazájukba visszatérni, hanem nekik a
véghetetlen birodalomnak valamelyik puszta részén kell
megtelepedniök. Mikor tehát a kormányzó azt kérdezte: hol akarnak
megtelepedni, sem Monteau, sem vele együtt jelen levő társai a
kérdésre nem tudtak megfelelni.</p>
<p>A kormányzó rettentő dühbe jött a bámész hallgatagságon.</p>
<p>– Barmok, – kiáltá, – azt sem tudjátok, hova mentek? Kalmukok
közé vagy Nizsnei-Tsirszkájába, vagy tovább, vagy közelebb?</p>
<p>Monteaunak halálos ijedtében egy jó ötlete támadt. Hamarjában
két kezét összetette mellén s térdre esve ezt mondá: <span class=
"pagenum"><a name="Page_31" id="Page_31">-31-</a></span></p>
<p>– Oda megyünk a hová nagyságod parancsolja.</p>
<p>– Mennyi pénzetek van? – kiáltá ujra a kormányzó.</p>
<p>Monteau folytatá térdepelve, miközben társai is letérdeltek:</p>
<p>– Mi jó mesteremberek vagyunk, sokat kerestünk, még van 130
rubelünk s 48 apró lovunk, ezzel elmegyünk a Don közepéig.</p>
<p>A kormányzó elkaczagta magát.</p>
<p>– A pénzetek eltart 50 verstnyire, a lovatok 150 verstnyire,
aztán pénz nélkül és ló nélkül mehettek még 2000 verstnyire.</p>
<p>Folyvást kaczagott a brutális emberek kárörömével, hanem azért
az elfogadott 100 rubelből nem adott vissza egyet sem.</p>
<p>A nagy hó és viharos időjárás s a farkasok nagy száma miatt
innen elindulni nem volt tanácsos. Megvárták tehát áprilist. A
kormányzót néhány szép butordarabbal, saját készítményükkel
megajándékozván, az megengedte nekik az ott maradást, sőt a
hozzáértőknek a rézműhelyekben és a turai aranyhutákban dolgot is
adott. Szerencsésebbek voltak azonban az által, hogy éppen a mult
évben építettek ott két templomot s ezek faművei körül az
asztalosok hálás munkát találtak. Nemcsak elköltött pénzüket
szerezték vissza, hanem lovaikat is eladván, azokból is begyült
mintegy 900 rubel. Belátták ugyanis, hogy néhány málhalóval s
gyalogszerrel könnyebben utazhatnak.</p>
<p>Innen csak 43-an indultak el, miután egy társuk meghalt, egy
másik társuk pedig lábát törte úgy, hogy <span class=
"pagenum"><a name="Page_32" id="Page_32">-32-</a></span> sem járni,
sem lóra ülni nem tudott. E társukat csak nagy fájdalommal
hagyhatták el, ki azonban maga kérte őket, hogy csak távozzanak.
Száz rubelt hagytak nála osztályrészül.</p>
<p>Irbit felé mentek s ide nyolcz nap alatt érhettek el. Ez a város
egy folyó partján fekszik, melyet Niczának neveznek. Épen május
negyedikén este felé értek a városhoz közel, a folyó egyik
hajlásához. Itt a szakadékos part védelme alatt nagy sereg ember
tanyázott, oroszok, tatárok, kirgizek, törökök s mindenféle
népfajták, apró sátorok alatt málhás lovakkal, mintha csak
vásározók lettek volna.</p>
<p>Csakugyan vásározók voltak. Jöttek Ázsiából s mentek vásározni
ide-oda, egy részük még Nizsnei-Novgoródba is. A francziák szintén
megelepedtek köztük, hogy egy és más gyakorlati dolgot az utazáshoz
megtanulhassanak, ha máskép nem: pénzért. Sokan közülök az orosz
nyelvet értették már annyira, hogy a sokféle néppel e nyelven
érintkezhettek.</p>
<p>A tatárok és kirgizek azonban, ha csak venni vagy cserélni nem
akartak tőlük, nem igen ereszkedtek velük szóváltásba. Annál
beszédesebbek voltak az oroszok, kik a mikor megtudták, hogy a
menekülők szabadságot kapott bányafoglyok, figyelmeztették őket,
hogy ha lehet, Irbitet elkerüljék, mert az ottani kormányzó az
ilyen utasok minden pénzét ki szokta zsarolni s előle nincs
menekülés. S jó szóért, vutkiért s egy pár rubelért egyuttal meg is
magyarázták, hogy a folyón hol keljenek át s két napi kerülővel,
bizonyos apró tavak <span class="pagenum"><a name="Page_33" id=
"Page_33">-33-</a></span> között a várost dél felül miként kerüljék
ki, miként térjenek a kamislovi útra.</p>
<p>A menekülők szót fogadtak. Fejenként egy rubelért s hat lovat 12
rubelért átszállítottak a folyón, a karavánosoktól ellátták magukat
egy heti élelemmel, szerencsésen kikerülték a várost, a város
fölött jó messzire ismét átszállíttatták magukat a folyón s ekként
a kerülőt is beleszámítva, nyolcz nap alatt beértek Kamislovba. Itt
két napig késtek, mind a két pópát 5–5 rubellel megajándékozták s
magukat kipihenve Dalmatov felé indultak. Annyit most már jól
tudtak, hogy orosz városokban fő dolog a katonai főnöknek s
pópáknak megajándékozása; ha ezt képesek megtenni: akkor meglehetős
biztosságban maradhatnak.</p>
<p>Dalmatov jókora orosz város. A menekülőknek feltünt benne egy
rendkívül nagy és tiszta orosz izlésben, rendkívüli gazdagsággal
épített zárda, sok apróbb és nagyobb s dúsan aranyozott toronynyal.
Egyik társuk kora reggel bemenvén a zárda udvarába, ott figyelmesen
nézegette az ajtókat és ablakfákat. Az első emeletnek udvarra néző
folyosóján éppen egy szöszhaju, fiatal, vörösképü barát mosdott s
midőn a mosdóedényből a nyitott ablakon át a vizet az udvarra
öntötte: a víz éppen a franczia nyaka közé hullott, ki aztán egész
öntudatlanul franczia nyelven elkáromkodta magát.</p>
<p>A barát a franczia szavakat meghallván, hirtelen kitekintett az
ablakon, s meglátva az idegent, orosz nyelven kérdé tőle:</p>
<p>– Hol tanultál francziául? <span class="pagenum"><a name=
"Page_34" id="Page_34">-34-</a></span></p>
<p>A franczia elsápadt, megijedt s oroszul dadogva mondá, hogy ő
nem tud francziául. De hiába volt szabadkozása, a barát lejött az
udvarra, karonfogta és bevezette őt egy folyosóba, a hol adott neki
sült húst, kenyeret és vutkit s egyuttal vallatta eredete s
ittjárta felől. A franczia elvégre a nagy biztatásra, hogy nem lesz
semmi bántódása, megvallotta, hogy ő társaival együtt bányafogoly
volt, de szabadságot nyervén, most mennek rendeltetésük helyére
Nizsnei-Tsirszkájába, a közép Don vidékére.</p>
<p>– Szerencsétlen! Aztán hányan vagytok? – kérdé a barát.</p>
<p>– Negyvenhárman, – mondá a menekülő francziául, mert a többi
barátnak nagy bámulatára most már mindketten franczia nyelven
beszéltek.</p>
<p>– S mennyi pénzetek van?</p>
<p>– Bizony nem sok, minden főre 20 rubel, de jó iparosok vagyunk s
útközben is tudunk keresni.</p>
<p>– Jaj nyomorultak, nem sokat ér a ti tudománytok. Ha Moszkau
felé mentek s megtudják, hogy francziák és bányafoglyok vagytok,
száz leveletek legyen, még sem eresztenek titeket tovább, hanem
vissza visznek Ázsiába. Ha pedig a kirgizek felé mentek: ott nem
veszitek hasznát a mesterségnek s pénzeteket is elrabolják,
életetek sem biztos. Mégis jobb lesz, ha erre veszitek az utat.</p>
<p>Erre a barát a falvak s városok neveit egy papirra irva,
megmagyarázta nekik, hogy merre menjenek Szaratovig, a hol elérik a
Volgát. Ajánlotta nekik, <span class="pagenum"><a name="Page_35"
id="Page_35">-35-</a></span> hogy az idén legfeljebb Orszkig vagy
Orenburgig menjenek. Késő ősz lesz, mire oda érnek s ott az Urál
körül a fagy és vihar és a farkasok bizonyosan elemésztik őket.
Ajánlotta azt is, hogy jó ruhájukat adják el s cseréljék ki a
legrosszabb koldus öltözettel. Így még legbiztosabban haladhatnak s
a mi kis pénzük van, azt is megmenthetik. Lőfegyvert ne vigyenek
magukkal, mert a miatt bajba keveredhetnek a kozákokkal és
kirgizekkel. Késnél és botnál egyéb fegyverük ne legyen. Ő majd ád
Orenburgba is, Szaratovba is a Szent Nikolai zárdához ajánló
levelet s majd ekként egy kis munkát s alamizsnát is kaphatnak.</p>
<p>Ennyi hihetetlen jóindulatra a franczia bátorságra gerjedt
megkérdezni, hogy a barát hol tanulta meg a franczia nyelvet.</p>
<p>– Én fiam Varsóban voltam s ott alkalmam volt megtanulni, bár
most is ott lehetnék, bár én is veletek mehetnék, de nekem nem
lehet.</p>
<p>Többet a barát nem beszélt. A felajánlott két levelet
elkészítette, a francziának odaadta s aztán kezét csókra nyujtotta.
A franczia mind neki, mind a többi barátnak kezet csókolt s azzal
társaihoz ment.</p>
<p>A menekülők nagy csodálkozással hallgatták meg őt. Mély fájdalom
fogta el őket, mikor megtudták, hogy Francziaország elbukott s a
nagy császárt a tenger közepén fogolyként őrzik. Mindezt elbeszélte
a barát, a ki azonban azt még maga sem tudta, hogy a nagy császár
meghalt már szent Ilona szigetén. Most értették a francziák, hogy
az orosz miért meri őket foglyokul <span class="pagenum"><a name=
"Page_36" id="Page_36">-36-</a></span> tartani s most már fölfogták
azt is, miért nem szabad nekik a birodalom központja felé
menekülni. Hisz az orosz azt meg nem engedné, hogy közülök valaki
Európába visszatérjen s az ő szenvedéseiket ott elbeszélje.</p>
<p>Junius végeig Dalmatovban maradtak a menekülők. Némi keresetük
is volt, de egyuttal várták a nagy karavánokat, hogy tömeges
együtthaladásuk fel ne tünjék. A jólelkü baráttal ez idő alatt
többen és többször találkoztak s a tatár és kirgiz nyelvet is
tanulgatták.</p>
<p>A barát különösen lelkükre kötötte, hogy az orosz, kirgiz,
kalmuk és török nyelvet tanulgassák, mert ha biztosan akarnak
menekülni, akkor Európát és Oroszország belsejét kerülniök kell s
utjokat a Kaukázus felé, Törökországba kell irányozniok. A
menekülők a jó tanács üdvös voltát belátták s azért megnyugvással
engedelmeskedtek Monteaunak, midőn az őket tizenként egy-egy nyelv
tanulására beosztotta. A tanulás természetesen nem állott másból,
mint a városban lakó, vagy ott keresztül utazó kirgizek, kalmukok
és törökökkel vagy tatárokkal való beszélgetésből. Öt-hat hét
alatt, mig Dalmatovban voltak, mégis csak meglátszott rajtuk a jó
igyekezet.</p>
<p>Junius végén megjöttek már a karavánok, melyek Ázsiából az
orszki és orenburgi őszi vásárokra igyekeztek. Jöttek ezek
Szibériából, a felső és közép Urál ázsiai részeiből, a felső Ob
vidékéről, sőt még China szomszédságából is. Cseremiszek,
mordvinok, baskirok, csuvaszok, mescserjakok, kozákok, nogai
tatárok, oroszok <span class="pagenum"><a name="Page_37" id=
"Page_37">-37-</a></span> s mindenféle még névről is alig ismert
nemzetségek. Hoztak magukkal lovakat, szamarakat, szarvasmarhákat,
prémbőröket, hogy mindezt eladják, vagy lisztért, dohányért, vasért
és tarka kendőért, csecsebecsékért becseréljék.</p>
<p>A francziák két csapatra oszlottak s megosztozván pénzen és
lovakon, a karavánokkal együtt két egymás után következő napon két
csapatban indultak el. Megállapodtak abban, hogy az első csapat a
legközelebbi városban bevárja a másodikat. Vezérük Monteau az első
csapattal, Henri a második csapattal indult el.</p>
<p>Utjok folyton a Tedzsa folyó partján vezetett. A hőség könnyen
elviselhető volt, miután a folyóban inni és fürödni lehetett
tetszés szerint. Tseljabinszkba, Dalmatovtól mintegy 200
versztnyire, julius közepén érkeztek, a hol a két csapat ismét
össze jött.</p>
<p>Mindkét csapat furcsa tapasztalatokra jutott a karavánosok
elbeszélései után. Maguk az oroszok is és még inkább ama félvad
tatár népség mindig bámulással, megütközéssel, sőt bizalmatlanul
tekintettek a francziákra. Arczuk világosan elárulta, hogy ők e
vidéken idegenek. Ruhájuk is felette különbözött mind az orosz
sipkától és derékon átkötött hosszú dolmánytól, mind a tatár
bőrsüvegtől és újjas khalattól, mely olyan európai hálókabátszerü,
kaftánféle felöltő. Holmi részeg kozák meg is mondta egyiknek
másiknak: »Testvér, Orenburgban nem szeretnék a bőrödben
lenni«.</p>
<p>Most már eszükbe jutott a menekülőknek a barát tanácsa is, hogy
ruháikat cseréljék el s öltözködjenek <span class=
"pagenum"><a name="Page_38" id="Page_38">-38-</a></span> rongyba.
Bíztak ugyan már kipróbált s kétszer láttamozott útlevelükben s a
barátnak ajánló levelében, de azért mégis tanácsosabbnak tartották
Tseljabinszkban elegendő mennyiségü és rongyosságu khalatot és
tatársüveget csereberélni. Erre pedig saját bányafogoly-szabásu
felső ruháikat s lovaik árát forditották, miután
készpénz-készletüket megapasztani nem akarták.</p>
<p>Tseljabinszkban arról értesültek, hogy oda még Orszk több mint
700 versztnyire van s oda jutni gyalogszerrel még szerencsés út
mellett is kell vagy egy hónap. Mindamellett most már tatároknak
öltözve késedelem nélkül neki indultak a rónaságnak.</p>
<p>Az előttük fekvő határtalan síkság majdnem temetőjükké vált.
Tseljabinszktól délre óriási róna, majdnem sivatag terül el erdő
nélkül. Szikes földön avar legelők és apróbb-nagyobb sóstavak
váltogatják egymást. A jó ivóvíz kevés, falunak, városnak hire
sincs. Fekete kirgizek sátoroznak itt-amott az útban s legeltetik
barmaikat.</p>
<p>De ők sem állandó lakói e tartománynak. Ők is csak ideiglenesen
jönnek ide a Tuguzak partjairól.</p>
<p>A francziák azt remélték, hogy legföljebb egy hét alatt
Karkulszkojiba érnek s ekként látták el magukat élelemmel. De
utazásuk harmadik napján iszonyu tikkasztó vihar rontott reájuk,
mely szemüket, szájukat tele hordta sós fövénynyel s mely
olthatatlan szomjuságot támasztott bennük. Tiszta édes vizet nem
találtak, enni sem igen tudtak. Éjjeli pihenésük nem üditette fel
őket, másnap mocsárlázt kapott vagy tizennyolcz s a harmadik
<span class="pagenum"><a name="Page_39" id=
"Page_39">-39-</a></span> napon, tehát utazásuk hatodik napján,
alig tudtak két versztnyire vánszorogni.</p>
<p>Szerencsére kirgiz sátrakra bukkantak, majd meg karavánosok is
érték őket utól. Csakhogy kétségbeesésükben el találták árulni,
hogy pénz van náluk. Az ázsiai nomád azt, a kinél pénzt érez, vagy
kirabolja, vagy kizsarolja, de szerencsésen el nem ereszti. A
nyomorult francziákat ugyan nem merték kirabolni és meggyilkolni,
miután vásárra járás idején gyakran kozák őrjáratok czirkálnak az
útban, de a tejet, zöldséget, kumiszt és húst oly drágán adták
nekik, hogy mire Karkulszkojiba értek, augusztus közepén, tehát egy
hét helyett egy hónap alatt: akkorra fele pénzük, közel 1000 rubel
elfogyott. S a síkon mégis hét társukat temették el, kiknek
szervezete az iszonyu nélkülözést és betegséget nem birta kiállani.
Szivszaggató fájdalom s a komor jövő feletti kétségbe esés vett
rajtuk erőt, valahányszor egy-egy bajtársuk puszta sirját
behantolták. Karkulszkojiba, a félig orosz, félig pogány koldus
faluba most már csak harminczhatan jutottak be.</p>
<p>A faluban fölkeresték a pópát, a ki épen olyan tudatlan s ép úgy
mezei munkával foglalkozó, zöldségtermesztő és marhalegeltető
paraszt volt, mint a falunak akármelyik lakosa. Mindamellett az 5
rubelre, melyet neki adtak, némi nagylelküség szállta meg s
készségesen biztatta a kiéhezett és elcsigázott koldusokat, – mert
koldusnak tartá őket – hogy a faluban nyugodják ki magukat, nem
lesz bántódásuk, csakhogy <span class="pagenum"><a name="Page_40"
id="Page_40">-40-</a></span> visszatérőben is őt mulhatatlanul
fölkeressék s az isten áldásából neki is juttassanak. A jámbor
férfiut nem zavarták ki azon hitéből, hogy ők koldulni mennek az
orenburgi vásárba.</p>
<p>Itt némi kuruzsló szereket vettek magukhoz a mocsárláz ellen,
egy kissé felüdültek s mindenütt a Tuguzak partján haladván
augusztus végére Nikolajevszkojiba értek a fekete kirgizek
tartományának tőszomszédságába. Innen nem mertek elindulni
gyalogszerrel, miután ide még Orszk több mint 300 versztnyire
lévén, lehetetlennek tartották, hogy oda erőfogyottan, láz által
gyötörve eljuthassanak. Hosszas tanácskozás után abban állapodtak
meg, hogy Orszkig lovakat bérelnek, ha maradék pénzük nagyobb része
utána rí is.</p>
<p>Valóban úgy is történt. A nikolajevszkoji paraszt tíz napra
szabta az oda- és ugyanannyira a vissza menetelt. Minden lóval
elment a gazdája is, úgy hogy minden lovon ketten ültek; ha pedig a
ló elfáradt, mind a lótulajdonos, mind a bérlő gyalog ballagott a
ló mellett. Minden napra, minden ló után egy rubel volt a díj s
ekként a szegény menekülők szeptember közepére Orszkba értek ugyan,
de pénzük alig maradt fejenként 5–6 rubel.</p>
<p>A menekülők azt hitték, hogy itt a télre megtelepedhetnek s
munkába is állhatnak. Reményükben keserüen csalódtak. A dalmatovi
jólelkü barátnak ajánló levele a zárdában csak annyit hatott, hogy
egyetlenegyszer valami sovány főzelékkel és itallal megvendégelték
őket, de munkáról és keresetről szó sem lehetett. Maga <span class=
"pagenum"><a name="Page_41" id="Page_41">-41-</a></span> a város is
kicsiny, voltaképen csak egy kis várból állott az Ural folyam
partján, minden forgalma csak a helyőrségi szállításokra és
bevásárlásokra szoritkozott. Ezenkivül utleveleik láttamozásáért a
várparancsnok ötven rubelt csikart ki tőlük. Bizonyos volt, hogy
itt ki nem telelhettek s azért akarva nem akarva tovább kellett
menniök. Rongyos ruhában, betegen, mezitláb, nélkülözve, örökös
esőben és hóban érkeztek Orenburgba. Az úton nem egyszer
sóhajtottak föl: jobb lett volna a magas Urálban maradniok, vagy a
pusztában elveszniök, mint a szüntelen nélkülözést s a
kétségbeesésnek mindennap megujuló kínjait szenvedniök.</p>
<hr class="chap" />
<div class="chapter"></div>
<p><span class="pagenum"><a name="Page_42" id=
"Page_42">-42-</a></span></p>
<h2>ORENBURGBAN.</h2>
<p class="summary">(A hadzsi. – A szent Nikolai zárda. – A dologház
és szivtelen igazgatója. – Dulemba részvéttel van. – Demidoff
herczeg. – A szabadulás.)</p>
<p>A hó már leesett, mire október elején Orenburgba értek.
Szerencséjük volt, hogy az őszi nagy vásárnak ekkor már rég vége
szakadt. Igy legalább a sok vámpénzt, hídpénzt, helypénzt,
útlevéldijat, rendőrségi illetéket, vásári biztosok diját,
mértékdijakat nem kellett fizetniök, a mire különben pénzük
fogyatékos volta miatt úgy sem lettek volna képesek. Bemehettek a
nagy városba mint csavargó koldusok vagy búcsujárók.</p>
<p>Csakugyan búcsujáróknak tartotta őket egy hadzsi, a ki mindjárt
a város végén találkozott velük. Tatársüvegjük és khalatjuk után
azt hitte, hogy Ázsia belsejéből jönnek az orenburgi móséhoz, azért
mindjárt hozzájuk csatlakozott, közzéjük keveredett s mindenféle
nyelven való szapora beszéddel őket egyenesen az ulemához akarta
vinni, a kinél éppen akkor egy bokharai sejk is tartózkodott.
<span class="pagenum"><a name="Page_43" id=
"Page_43">-43-</a></span></p>
<p>A francziák nem akarták a mohamedánt szinlelni, nem is lettek
volna képesek, azért a jámbor hadzsit rögtön felvilágositották,
hogy ők keresztyének. A hadzsi egy pillanat alatt kiugrott közülük;
azokat, kik hozzá közelebb állottak, összeköpködte s nagy
jajgatással elszaladt tőlük.</p>
<p>Ők aztán meghuzták magukat egy piszkos vendéglőben, hol azonban,
miután pénzt nem igen láttak ki belőlük, az istállóba utasitották
őket. Itt tartottak tanácskozást a fölött, hogy mi tévők legyenek,
mibe kezdjenek s miként és hol helyezkedjenek el. Első teendőjük
természetesen az volt, hogy a dalmatovi barát ajánló levelével a
szent Nikolai zárdánál jelentkezzenek.</p>
<p>Úgy történt. Következő napon Monteau hatod magával azon
szurtosan és rongyosan a zárdához ment, hova azonban, miután a
kapus tatároknak tartotta őket, be nem bocsáttattak. Nagy
könyörgésükre ajánló levelüket bevitte végre a kapus s ekként
hosszas várakozás után csakugyan egy hosszú szakállu öreg pap elé
juthattak.</p>
<p>Az öreg pap gondosan kikérdezte őket, nagy figyelemmel és
gyakori szemöldök ránczolással meghallgatta a mondottakat s aztán
mindegyiknek fejenként adott öt kopeket, egyuttal kijelentvén, hogy
a zárdához többé ne jöjjenek, ő se segitségről, se keresetről
számukra nem gondoskodik, miután a francziák, mint elbocsátott
bányafoglyok, most is veszedelmes emberek s a zárdát is bajba
keverhetik.</p>
<p>– Menjetek fiaim – mondá – isten hirével, boldoguljatok a hogy
tudtok, isten és az ő szentjei majd <span class="pagenum"><a name=
"Page_44" id="Page_44">-44-</a></span> megsegítenek benneteket, a
fölséges czár haragját magatokra ne vonjátok.</p>
<p>Ezzel kezét csókra nyujtá s a menekülőket elbocsátá. Monteau és
társai belátták, hogy a zárdánál többé nincs mit keresniök.</p>
<p>Szomoruan ballagtak vissza társaikhoz s közölték velük a leverő
ujságot. Egyhangulag abban történt megállapodásuk, hogy mindazok,
kiket a betegség, nélkülözés és fáradalmak el nem csigáztak, munkát
keressenek; a város elég nagy, iparos műhelyek és telepek nagy
számmal, a télen át, ha szerényen is, valahogy csak
megélhetnek.</p>
<p>Szemlét tartottak maguk fölött. Tanult iparos volt köztük 23 s
ezek közt 17 mindjárt dolgozhatott. Ezek asztalosok, szabók,
lakatosok és csizmadiák valának, de volt köztük egy ács, egy
gombkötő s egy szijgyártó is. Nyakukba vették tehát a várost, hogy
műhelyt és munkát keressenek, de mindenütt igazolványt kértek tőlük
a katonai és polgári kormányzótól.</p>
<p>Ettől féltek leginkább, mert ez utolsó pénzüket is
fölemésztéssel fenyegette. Még sem volt egyéb választásuk. A 23
iparosnak igazolványára elköltötték minden pénzüket, úgy hogy az
egész csapatnak nem maradt több 14 rubelnél, melylyel koldus módra
is alig tengődhettek 3–4 napig.</p>
<p>És a szerencsétlenségnek még ezzel sem lett vége. Elrongyollott
ruhájukban az Urálvidéki telet ki nem állhatták, meleg ruhát
szerezni pedig nem volt módjuk. Aztán a keresztyén iparos
műhelyekben idegen voltuk <span class="pagenum"><a name="Page_45"
id="Page_45">-45-</a></span> és tatár öltözetük, a mohamedánoknál
pedig keresztyén vallásuk miatt nem kaptak foglalkozást. A
legnagyobb akadály pedig abból állott, hogy a mesterség
folytatására szükséges műszereik teljességgel hiányoztak, holott
Orenburgban ez időtájt az volt a szokás, hogy a munkát kereső
iparosnak minden szükséges műszerrel magát el kell látnia. Itt
különösen a vasnemüek felette drágák voltak. Ezer rubel is könnyen
elkelt volna a legszerényebb fölszerelésre. De hol vegyék a pénzt?
Bármiként törték fejüket: nyomor, koldulás, éhhalál és megfagyás
várt reájok.</p>
<p>Egy körülmény némi reménynyel töltötte el őket. Megtudták, hogy
a városban lutheránusok is laknak s hogy ezek legtöbbnyire németek.
Volt a francziák közt két elzászi is, de csak egyik lutheránus.
Mindketten azonban elmentek a lelkészhez s ott elpanaszolták
maguknak és társaiknak szívszaggató sorsát. A lelkész maga szegény
volt, öreg is volt immár, maga nem segithetett, de szive megindult
a szerencsétleneken s megigérte támogatását. S teljesitette is
igéretét.</p>
<p>Két nap mulva négyen már kaptak munkát és elhelyezést. Ebből
azonban a többi társakra még nem sok haszon háramolhatott. A négy
iparosnak mindenek előtt az előlegbe kapott ruhát és műszereket
kellett ledolgozni. Előre volt látható, hogy ők a tavasz előtt nem
jöhetnek társaik segitségére.</p>
<p>A többiek ez idő alatt koldulásból éldegéltek. Egy társuk
nemsokára meghalt. Négy vagy öt beállott teherhordónak,
napszámosnak, háziszolgának. Kettő mint <span class=
"pagenum"><a name="Page_46" id="Page_46">-46-</a></span> pinczér
kapott alkalmazást. A többit pedig lassanként elfogdosták s
bevitték a dologházba, mindenféle csavargó fegyenczek, szökevények,
őrültek és szabad személyek közé.</p>
<p>Maga Monteau, a csapat vezére is a dologházba került. És ez volt
a csapatnak alig megmérhető szerencséje.</p>
<p>Az orenburgi dologházat a czár parancsára építették. Nagy
emeletes épületek, tágas udvarok, fehérre meszelt szobák, különféle
iparos műhelyek, börtön és kórházhelyiségek, külön éjjeli tanyák
férfiak és nők, keresztyének és mohamedánok számára.</p>
<p>A dologházban el volt helyezve több mint 400 fegyencz.
Mindenféle népfaj s mindenféle gonosztevő. Voltak köztük politikai
természetü fegyenczek is, lengyelek, tatárok, kirgizek, kozákok és
oroszok. Rend, tisztaság, felügyelet, rendszeres foglalkozás:
semmi; piszok, megvesztegetés, és kínzás, kegyetlenkedés minden
neme határtalan. Főbenjáró bünösök, rablók, gyilkosok, – ha sok
pénzük volt a biróság megvesztegetésére: kancsuka, rabság és
bányákba hurczoltatás elől a dologházba menekültek s ha pénzük és
összeköttetésük itt sem fogyott ki, innen csakhamar meg tudtak
szabadulni. Ha a felügyelettel megbizott durva kozák s a még
durvább titkár és dologházi igazgató elegendő pénzt kaphatott:
szabad volt minden. A szegényre lealázó szolgálat, nélkülözés s
mindennapi testi bántalom várakozott.</p>
<p>Ilyen helyre került a 24 franczia.</p>
<p>Monteau különösen lelkükre kötötte a béketürést.</p>
<p>– Barátim, – mondá, – megtanultuk a szenvedést a csatatéren, a
fogságban, az uráli bányák fenekén, a hidegben <span class=
"pagenum"><a name="Page_47" id="Page_47">-47-</a></span> és
sivatagban, most meg kell tanulnunk itt a piszokban is. Semmiféle
bántalomért feljajdulnunk nem szabad. Utunknak nagy részét
elvégeztük, de a nagyobb rész még hátra van. Alázatossággal
szerezhetünk pénzt és pénzzel szerezhetünk szabadságot. Ha kínoznak
bennünket: gondoljuk meg, hogy magunkért és társainkért némákká
kell lennünk. Én megyek elől jó példával. El fogunk jutni
Francziaországba.</p>
<p>Monteau nélkül a durva bántalmakra fellázadó franczia önérzet
halála lett volna a kis csapatnak. Monteau példája megmentette
őket.</p>
<p>A dologházi igazgató időnként tömeges iparműveket, fa-, vas- és
szövetműveket állitott ki a csarnokba eladás végett. Ez iparművek
ugy szerepeltek, mint a dologház termékei. De nagy kelendőségük is
volt, miután kereskedők és karavánosok hasonló iparműveinél
jelentékenyen olcsóbban árulták. Az igazgató fényes jelentéseket
küldött működésének eredményeiről Szentpétervárra.</p>
<p>Csalás volt az egész. Került ugyan valami a dologházból, de az
tizedrésze sem volt a dologház czimén elárusitott czikkeknek. A
kormányzó megvette a kész czikkeket búsás áron a csarnokban,
bevitette a dologház raktáraiba s onnan eladta olcsó áron. A
külömbséget elszámították a dologház óriási költségei közt. Az
igazgató és személyzete sokszorosan csalta az államot vételnél,
eladásnál, élelmezésnél, ruházatnál, mindenütt.</p>
<p>A francziák csakhamar munka után láttak. Csekély filléreiket
legelőször is a felügyelő orosz katonák és kozákok barátságának
megszerzésére forditották. Ez nem <span class="pagenum"><a name=
"Page_48" id="Page_48">-48-</a></span> volt nehéz s nem volt
sikertelen. S aztán, ha a munka után néhány kopekre tettek szert:
azzal a műhelyfelügyelő kapzsiságának hoztak áldozatot. De legalább
ezen az áron a legjobb és legjövedelmezőbb műhelyeket s a
legkönnyebb műszereket biztositották maguknak s lassanként
megnyerték azt is, hogy a sok rongyos, durva, részeges és piszkos
fegyencztől elkülönítették őket.</p>
<p>Májusra már az igazgató is tudomást nyert müködésükről s azt is
belátta egyúttal, hogy a minő czikkeket a francziák készítenek,
olyanokat nem kell vennie a csarnokban drága pénzen, mert hiszen
sokkal különbeket kap a dologházban ingyen is. A francziákban
valódi kincsesbányát fedezett fel a maga számára.</p>
<p>Figyelme felébredt s magához hivatá Monteaut, mint a ki iránt az
őrök és felügyelők is némi figyelmet tanusitottak. Monteau
közönséges dologházi egyenruhájában volt. Vastag bagaria csizma, bő
szürke nadrág, ujjas köpeny bőrrel derékon át kötve s nemez süveg.
Egyéb semmi. Férfiaknak belső ruha, fehérnemü s egyéb ilyenféle nem
adatott.</p>
<p>– Mi a neved? – kérdé.</p>
<p>– Monteau János, – szólt a kérdezett katonás üdvözléssel.</p>
<p>– Honnan jöttél Orenburgba?</p>
<p>– Petropavlovszkoji bányafogságból mint megkegyelmezett.</p>
<p>– Hányan vagytok?</p>
<p>– Huszonnégyen a dologházban.</p>
<p>– Van-e menedékleveled? <span class="pagenum"><a name="Page_49"
id="Page_49">-49-</a></span></p>
<p>– Van igenis társaimmal együtt.</p>
<p>– Hozd ide a magadét és társaidét is.</p>
<p>Monteau kiment s néhány percz mulva mind a huszonnégy levelet
visszahozta s az igazgatónak adta.</p>
<p>Az igazgató, kinek, hogy el ne felejtsük, Atkarszkoff volt a
neve, nagy figyelemmel megvizsgálta a kegyelemleveleket s azok
aláirásait. Úgy látszott, semmi gyanusat nem vett észre. Mégis azt
mondta Monteaunak:</p>
<p>– Leveleiteket elkobzom, itt maradtok a dologházban mindaddig,
mig Szentpétervárról ujabb utasitás nem érkezik
fölterjesztésemre.</p>
<p>Monteau legyökerezni érezte lábait. Egész testét zsibbadás fogta
el, szemei elhomályosultak, rémülve gondolt a fölfedeztetés és
agyonlövetés veszélyére. De némileg uralkodott magán, kitántorgott
a hivatalszobából s műhelyébe ment. Csak lassanként jött magához, a
mint meggondolta, hogy Szentpétervár messze van s mire oda és
vissza futár érkezik: akkorra talán nyilik alkalom így vagy amúgy a
megszabadulásra.</p>
<p>A kínzó aggodalmat nem közölte társaival. De az nem is tartott
sokáig. Két hét mulva értesült már a műhelyfelügyelőtől, hogy
Atkarszkoffnak eszeágában sincs Szentpétervárra írni, a
kegyelemleveleket is csak azért kobozta el, hogy ő és társai a
dologházat semmi szin alatt el ne hagyhassák. Az ő munkájukból
pénzelni és dicsőséget szerezni akar Atkarszkoff.</p>
<p>És ők csakugyan hozzá is láttak a munkához. Bizonyos volt
előttük, hogy munka nélkül pénzhez és szabadsághoz jutni nem
fognak. Naponként kaptak húsz <span class="pagenum"><a name=
"Page_50" id="Page_50">-50-</a></span> kopeket s így a csapatnak
naponként mintegy ötödfél rubelre ment keresete. Ebből három rubelt
félre tettek, másfél rubelt pedig apróbb szükségleteikre s
különösen az őrök és műhelyfelügyelők megvesztegetésére
fordítottak. Hogy pedig az őrök, felügyelők és fegyencztársak durva
kapzsiságát fel ne éleszszék s magukat merényletektől megóvhassák,
a pénzt nem tartották maguknál, hanem azt vasárnaponként kint levő
iparos társaiknak átadták.</p>
<p>Így telt el a nyár és az ősz. A dologházi francziáknak
összegyült mintegy negyedfélszáz rubeljük. A künt levők hasonló
kitartással és szerencsével működtek. Lassanként szereztek
tisztességes ruhát és iparos eszközöket. A napszámosok, teherhordók
és pinczérek is iparos műhelybe állottak. A pinczéreknek ugyan a
vendéglőkben nem volt rossz sorsuk, de izlésük és egészségük a
vutkimérést, a büdös hal árulását s a piszkos és részeges
kozákokkal való viaskodást nem birta ki s azért inkább szerényebb
jövedelmü foglalkozást kerestek.</p>
<p>Egy társuk különösen szerencsés volt. Az orenburgi katonai
nevelő intézetben volt egy Dulemba Tódor nevü aligazgató. Valamikor
lengyel volt, később eloroszosodott, de a nyugati mívelt népek
iránti rokonszenvét mindig fentartotta, sőt ápolta. Katona és
mérnökkari tiszt s orosz társai közt lovagias és felvilágosult
egyén. Társuk, bizonyos Harvey nevü breton, véletlenül ide került
komornyiknak.</p>
<p>A breton nem volt iskolázott egyén, de tudott irni olvasni s
mint volt franczia altisztnek meg volt azon ügyessége <span class=
"pagenum"><a name="Page_51" id="Page_51">-51-</a></span> és
vidorsága, mely minden orosz szolga és komornyik fölött mívelt
családnál őt különösen ajánlóvá tette. Dulembának családja volt és
gyermekei voltak. A breton a kis gyermekeket saját oktából a
franczia nyelvre tanította s velük vidáman játszotta a katonásdit.
Rövid időn kedvenczévé vált a gyermekeknek és a családnak. Nagy
hasznára volt ő ezáltal dologházi társainak.</p>
<p>Ezek ugyan csakhamar belátták, hogy ők rendes úton a dologházból
meg nem szabadulnak. A titkár és igazgató megvesztegetésével talán
egyenként kijöhettek volna onnan, de erre megint minden pénzüktől
meg kellett volna válniok. Vártak tehát jó alkalomra s különösen a
breton közbenjárására.</p>
<p>Eltelt az 1823-ik év a nélkül, hogy a francziák sorsa változott
és jelentékenyen javult volna. Ujév napján Harvey némi ajándékot
kapott Dulembától és nejétől és pedig azzal a kitüntetéssel, hogy
neki az ajándékot nem a többi cseléddel együtt, hanem külön és a
kis gyermekek által némi ünnepélyességgel adták át.</p>
<p>A bretont meglepte a figyelem és gyöngédség, melyre orosz
katonánál és uraságnál természetesen nem számíthatott. Szíve tele
lett érzelemmel, társaira gondolt és Francziaországra s szemeit
ellepte a köny. És mégis túláradó szívvel s könyező szemekkel félig
tréfálva kezet csókolt a kis gyermekeknek s ezt mondá nekik:</p>
<p>– Kis uracskám, kis asszonykám, köszönöm a kegyes ajándékot,
szívemből meg vagyok vele elégedve, tulságosan meg vagyok
jutalmazva, csak azt kérem kis <span class="pagenum"><a name=
"Page_52" id="Page_52">-52-</a></span> uracskám, kis asszonykám, ha
önök majd felnőnek, szegény franczia bajtársaimat szabaditsák ki a
fogságból.</p>
<p>A kis gyermekek nem értették ezt a beszédet és csak tréfának
vélték, ha értették is. Hanem Dulemba és neje észrevették a
bretonnak hangján és szavain a kérelem komolyságát.</p>
<p>– Miféle franczia bajtársaid vannak neked? – kérdé Dulemba a
bretontól.</p>
<p>Harvey ekkor elmondá a dologházi francziák szomoru sorsát s az
egész franczia csapat történetét. Elmondá elfogatásukat, uráli
dolgaikat, elmondá a kegyelem utján történt megszabadulást, a
veszélyes utazást s végre elmondá, hogy Atkarszkoff dologházi
igazgató elkobozta társainak kegyelmi leveleit s azokat nem ereszti
ki a dologházból.</p>
<p>Dulemba és neje összenéztek. Szivük megindult a szerencsétlenek
sorsán.</p>
<p>– Nehéz dolog lesz ez, – mondá az úr, – majd meggondolom, mit és
miként lehet segiteni.</p>
<p>Dulemba utána járt a dolognak s Harvey előadását igaznak
találta. De tudta azt, hogy Atkarszkoff állása igen erős s hogy
sikertelen beavatkozás esetén a francziák dolga nagyon könnyen
alaposan elromlanék. Atkarszkoff haragja tönkre tehetné őket. Várt
tehát és várakozásra intette Harveyt. Magántalálkozás alkalmával
magától Atkarszkofftól győződött meg arról, hogy a francziák
mintaszerüen viselik magukat.</p>
<p>Mikor a tavasz kinyilt: Demidoff herczeg jött Szent-Pétervárról
szemlét tartani a katonai nevelőintézet fölött. <span class=
"pagenum"><a name="Page_53" id="Page_53">-53-</a></span> A herczeg
jó kedvében volt, lakomát adott az intézeti igazgatók és tanárok
számára s a lakomára szokás szerint meg volt hiva a dologházi
igazgató is, mint a ki szintén a katonai főtiszti karhoz
tartozott.</p>
<p>Lakoma után Demidoff és Atkarszkoff előtt a véletlenségnek és a
czélzatosság hiányának szinlelésével előhozta Dulemba a franczia
foglyok ügyét. A herczeg érdeklődött irántuk s kérdést intézett
Atkarszkoffhoz, miként viselik magukat.</p>
<p>– Igen jól, példásan, – mondá Dulemba készakarva megelőzve
Atkarszkoffot – a miként a fogházi igazgató úrtól értesültem.</p>
<p>A herczeg az igazgatóra tekintett s ez akarva, nem akarva
helyeslé Dulemba megjegyzését.</p>
<p>A herczeg vállára ütött Atkarszkoffnak s mosolyogva mondá
neki:</p>
<p>– Eressze ki kedves igazgatóm az én kedvemért őket s aztán
vezettesse elém, hadd lássam őket én is.</p>
<p>A parancs világos volt, az igazgató nem késlekedett, rögtön
kiadá a parancsot, hogy a franczia foglyok öltözzenek fel tisztán s
várják be a további rendelkezést.</p>
<p>A francziákat még azon a napon a herczeg elé állították. A
herczeg nevüket, lakásukat s életkorukat kérdezé. Csodálkozott,
midőn a 40–45 évesnek látszó francziák legidősebbje is csak 35
évesnek vallotta magát.</p>
<p>– Ti Napoleon katonái voltatok?</p>
<p>– Igen kegyelmes úr. <span class="pagenum"><a name="Page_54" id=
"Page_54">-54-</a></span></p>
<p>– Ismertem egykori uratokat s küzdöttem ellene. Derék katona
volt. Ti pedig igazolványt kaptok tőlem s szabadon mehettek
Nizsnei-Tsirszkájába. Ha ott is jól viselitek magatokat: remélnetek
szabad a fölséges czár további kegyelmét.</p>
<p>Ezzel elbocsátá őket, utasitást adván szárnysegédének, hogy
mindegyik francziának igazolványt és tíz rubelt adjon.</p>
<p>Elvégre tehát szabadok voltak Orenburgban. Ismét volt a kis
csapatnak mintegy ezer rubel pénze, a melyhez még a dologházon
kívül maradottak műszereinek s fölösleges ruháinak ára jött. Most
már a biztonság érzetével szabadon utazhattak tovább. Mégis Dulemba
tanácsára a dologházi ruhákat közönséges orosz paraszt ruhákkal
cserélték ki.</p>
<p>Így indultak el 1824-ik évi juniusban Uralszk felé s julius
elején szerencsésen oda értek. Itt már végképp elhagyták az Urál
hegyeket, oly sok átélt szenvedésnek emlékeit s elhagyták az Ural
folyó partjait is. Egy heti pihenés után gyalog szerrel útnak
indultak Szaratov felé s minden baleset nélkül augusztus közepére
oda értek. Pénzük ide érkezésük alkalmával volt még vagy hatszáz
rubel.</p>
<hr class="chap" />
<div class="chapter"></div>
<p><span class="pagenum"><a name="Page_55" id=
"Page_55">-55-</a></span></p>
<h2>A GAZ KALMUK.</h2>
<p class="summary">(A francziák két csapatra oszlanak. – Az egyik
csapat Lengyelország felé menekül. – Ennek nyoma vesz. – A kalmuk
hajós-gazda. – Éjjel megrohanják a francziákat. – Kiteszik őket a
puszta szigetre. – A halál révén.)</p>
<p>Szaratov, bár a Volga partján, már európai városnak tünt föl
előttük. Házai, utczái, ipara, kereskedelme s különösen német
lakosai azon csalódásba ejtették a francziákat, hogy ők most már
Európa közepén vannak. Valóban itt az eddigi egyetértés, mely oly
sok veszélyből kimenté s oly sok szenvedésben megnyugtatá őket,
felbomlott közöttük.</p>
<p>A kis társaság egy része ugyanis eddigi megállapodásuk és
szerepük szerint a Volgán lefelé akart utazni a Donhoz és
Törökországba, a másik része azonban rettegett attól, hogy a Volgán
ismét visszatérjen Ázsiába a vad nomád népek közé s azért egyenes
úton akart Francziaország felé menekülni Voronesen át. Számítást
tettek, hogy egyenes úton is negyedfélszáz mérföldnyire vannak
Francziaországtól s ha mindig akadálytalanul mennek is, három hónap
előtt nem érik el <span class="pagenum"><a name="Page_56" id=
"Page_56">-56-</a></span> hazájuk határát, vajjon mily utat kell
még tenniök, ha a Don és Törökország felé kerülnek?</p>
<p>– Barátim, – mondá Monteau, – ha valamennyien az egyenes és
szárazi utat választjátok: én veletek tartok. De ha csak négyen,
öten jöttök is velem: én a volgai utat választom. Nem a vad
emberektől félek én, hanem a szelidektől. Nem az orosz paraszt, nem
a vad kirgiz és kozák ijeszt engem, hanem az orosz hatóság. Kirgiz
és kozák legföljebb pénzemet, ruhámat vagy életemet veszi el, bár
mind ezekre vigyázhatok. De a hatóság elveheti szabadságomat és
visszavihet oda, a honnan elmenekültünk. E gondolat rosszabb
előttem, mint a halál, mint az elkárhozás. Emlékezzetek a dalmatovi
jólelkü barátra. Megmondotta az, hogy Európa felé ne meneküljünk,
mert ha száz igazolványunk volna is, fölfedeztetés esetén minket,
francziákat, Napoleon katonáit, soha nem eresztenek haza, hogy mi
Európának uráli szenvedéseinket s fogságainkat el ne mondhassuk. Ez
az ember volt szomoru útunkban a legelső igaz barátunk és én ennek
jó tanácsát akarom követni.</p>
<p>E szavakra elszántan kiáltottak föl néhányan:</p>
<p>– Monteau, veled tartunk!</p>
<p>De másokban mégis megmaradt a kétely. Különösen Harvey szentül
hitte, hogy Dulemba jóságu emberek másutt is minden városban
találhatók, s minél közelebb jutnak Európához: annál inkább.</p>
<p>Ő mégis csak jobb szeretne Lengyelország felé menekülni.</p>
<p>Ez alkalommal nem lett eldöntve a kérdés. <span class=
"pagenum"><a name="Page_57" id="Page_57">-57-</a></span></p>
<p>A következő napon a két lutheránus franczia elment az
evangélikus püspökhöz, hogy tanácsát, kegyességét és segítségét
kikérjék. A püspök jó szívvel hallgatta meg hitrokonainak panaszát,
de hivatalos érzülete mégis azt tanácsolta a francziáknak, hogy
csak oda menjenek, a hova a fölséges czár kegyelme parancsolta
őket.</p>
<p>– Ha azonban, tette utána némi gondolkozás után, Lengyelország
felé akartok menni, én ne legyek az, a ki lebeszél benneteket a
szabadulásról, sőt vikáriusom által ajánló levelet is adok
hitsorsosainkhoz.</p>
<p>Ezzel jöttek vissza a lutheránusok Monteauhoz és társaihoz.</p>
<p>Ez döntött. Harvey és társai végleg elhatározták, hogy ők az
európai és szárazi utat választják. Voltak pedig, a kik ebben
egyetértettek, tizenheten.</p>
<p>Harvey és társai nem is sokáig késlekedtek. Egy napot töltöttek
még ott, hogy útjok irányát biztosan megállapíthassák. Fölkerestek
külön-külön mintegy tíz lutheránus német kereskedőt, hogy tőlük a
biztos utat, az útba eső városokat és folyóvizeket név szerint és
egymás után megkérdezhessék s maguknak följegyezhessék. Útjok
Vorones és Kiev felé lett megállapítva s azt állították, hogy Kiev
oda Szaratovhoz 700 versztnyire van s hogy egy hónap alatt oda
érnek. Édes remény táplálta őket, hogy ujévre láthatják
Francziaországot. Oly bizton, oly jól, oly nyugodtan érezték
magukat, mintha már semmi baj és viszontagság nem állana előttük.
Az égő vágy és lázas képzelet semmi nehézséget föl nem fedezhetett.
Monteau is elhallgatott <span class="pagenum"><a name="Page_58" id=
"Page_58">-58-</a></span> intéseivel és aggodalmaival, semmi sem
zavarta álmodozásaikat, öröm sugározta be szemeiket és arczuk
vonásait.</p>
<p>Együtt ültek mind a harminczöten egy este egy vendéglőben, mely
a Szlobod nevü külső városon kívül, Szaratov nyugoti részén, egy
vásártérnek használt puszta területen feküdt. El akartak egymástól
még ez estén búcsuzni, hogy Harvey és társai korán hajnalban szó
nélkül tovább indulhassanak.</p>
<p>Azonban lefekvésről szó sem lehetett, aludni úgy sem tudtak
volna. A bajtársak, kik tizenkét év előtt hagyták el hazájukat, kik
tizenkét év alatt száz meg száz bajtársukat temették el Mohilevtől
Szentpétervárig, Szentpétervártól az uráli bányákig és onnan
Szaratovig s kiket tizenkét évnek közös nyomora elválhatatlan
testvérekké tett, nem tudtak egymástól könnyű szerrel
elbúcsuzni.</p>
<p>Csendes beszélgetéssel töltötték el az éjszakát. Megemlékeztek a
nagy császárról és a diadalmas csatákról, melyeket végig
harczoltak. Egyiknek, másiknak eszébe jutott apja, anyja, testvérje
és jegyese, a kit otthon hagyott.</p>
<p>– Vajjon élnek-e még? – sóhajtott föl egyik vagy másik, – vajjon
várnak-e még engem?</p>
<p>– Meglássátok bajtársak, mi soha nem fogunk Francziaországba
jutni.</p>
<p>Az ilyen felszóllalást Monteau nem hagyta szó nélkül.</p>
<p>– Emlékezzetek vissza ama szerencsétlen pillanatra, mikor
elfogtak bennünket. Éhesek és félig fagyva valánk. A fegyvert nem
bírtuk el s lábainkra alig tudtunk <span class="pagenum"><a name=
"Page_59" id="Page_59">-59-</a></span> állani. A halálnak
közönyével engedtük magunkat fogságba hurczoltatni. Emlékezzetek
vissza a sivatagra. Eltemettük bajtársainkat s oly nagy kedvünk
lett volna magunknak is lefeküdni melléjük a sírba. S mégis a
remény kitartásra intett, s inkább el voltunk szánva a nyomorra,
csakhogy Francziaország felé mindennap közelebb juthassunk, mintsem
itt maradtunk volna, habár nyugodtan és inség nélkül. A gondviselés
nem vezetett volna idáig, ha tovább vezetni nem akarna.</p>
<p>Ruhán és pénzen teljes egyenlőséggel és minden viszály nélkül
osztoztak meg. Huszonnégynek volt olyan útlevele, a minőt Demidoff
herczeg adott, tizenegynek pedig csak Urálból hozott, hamis
kegyelmi igazolványa volt meg. Ezek közül csak öt csatlakozott
Monteauhoz a többi Harveyvel tartott.</p>
<p>– Én – úgymond Henri – el voltam határozva Monteauval tartani.
Mikor azonban hajnalodni kezdett s tizenkét társunk fölkelt, kis
batyuját mindegyik kezébe vette s könyező szemekkel ránk tekintett
s szó nélkül egymás karjaiba borultunk: e szomoru pillanatban én is
úgy éreztem magam, mintha nekünk örökre itt kellene maradnunk. Nem
tudtam a vágynak ellenállani s fölkiáltottam: Monteau, én is velük
megyek. Monteau nem tudott vagy nem akart szólni s így a hajnali
szürkületben én is elindultam Harvey csapatjával. – Bajtársak,
kiáltá Monteau utánunk – legyetek józanok és alázatosak, az isten
áldjon meg benneteket. Valamennyien sírtunk, de nem feleltünk. Szó
nélkül, szomoruan ballagtunk az úton több mint két óra folyásáig.
Mikor <span class="pagenum"><a name="Page_60" id=
"Page_60">-60-</a></span> már a nap jó magasan járt, egy kozák
csapattal találkoztunk, 10–12 lovasból állott s egy czifra, fényes
egyenruhás tiszt lovagolt a csapat élén. Valahonnan Szaratovba
mentek. Mikor egymáshoz értünk, jó távolra kikerültük őket s
megálltunk és meghajtottuk magunkat a csapat előtt. A tiszt mégis
odaugratott közénk s minden szó és minden ok nélkül korbácsával
végig vert bennünket, mintha csak bolond vagy részeg lett volna. A
vér az arczunkba szökellett, nehéz volt a bántalmat szó nélkül
eltűrni, de az elválás sokkal inkább megtört bennünket, mintsem
fellázadni mertünk volna. És ez esemény engem mégis visszatérített
utamról.</p>
<p>– Harvey, – mondám, – én nem megyek veletek, igaza volt
Monteaunak, jobban kell félnünk a szelidektől mint a vadaktól, én
vissza megyek Szaratovba.</p>
<p>Harvey le akart beszélni szándékomról, én nem hallgattam rá,
kiszakítottam magamat karjaiból s elindultam visszafelé. Még dél
sem volt s én Szaratovban voltam. Társaim közül néhányat ott
találtam az éjjeli tanyán, a kik engem nagy örömmel fogadtak s
mindnyájan megöleltek. Így maradtam én Monteau társaságában, isten
tudja: így volt-e jobb!</p>
<p>Monteau még néhány napot töltött el Szaratovban. Meg akarta
várni augusztus végét. Szeptember elején már jöttek vissza a
karavánok a nizsni-novgoródi vásárról és ő egy ilyen karavánnal
akart a Volgán lefelé utazni. Valóban szeptember 4-ikén találkozott
egy gazdagnak látszó krasznojárszki tatárral vagy kalmukkal, ki egy
terebélyes, de könnyű építkezésü vitorlás hajóval <span class=
"pagenum"><a name="Page_61" id="Page_61">-61-</a></span> Kazánból
jött s Szaratovban kikötött. Monteau szóba állott a
hajótulajdonossal s midőn azon kérdésre, hajlandó volna-e őt és
társait Czariczinba szállítani, igennel felelt: elment és
megvizsgálta a hajót. A hajó inkább dereglye volt, födött
előrészében alig fért el 5–6 ember s az is csak fekve; személyzete
30–35 rendkívül piszkos kalmuk férfiből állott s általában a hajó
is kiállhatatlan bűzös és piszkos volt minden ízében. Kaviárt,
száritott halat, vizahólyagot és csudasót szállított fölfelé s
rakománya most dohányból és bagariából állott. Monteau mindamellett
megalkudott, miután a csapatot fejenként két rubelért hajlandó volt
Czariczinba szállítani.</p>
<p>A következő napon már nagy lassúsággal lefelé haladtak az óriási
folyóvizen.</p>
<p>A kalmuk azt mondá Monteaunak, hogy tíz nap alatt még akkor is
Czariczinban lesznek, ha a szél nem segítene, elég lesz tehát, ha
Monteau tíz napi élelemről gondoskodik, vagy még annyiról sem
szükséges, mert hiszen útközben is kikötnek két-három helyen.
Monteau mindamellett két hétre való élelmiszerről gondoskodott, ez
időre kellő mennyiségü kenyeret, szárított halat, sajtot, kalbászt
és füstölt húst bevásárolván. Bajnak és veszedelemnek minden
előérzete nélkül foglaltak helyet a hajóban s utaztak éjjel, nappal
egyaránt.</p>
<p>A francziák orosz paraszt ruhában voltak, mindamellett csakhamar
elárulták, hogy nem oroszok. A hajónak éktelen bűzét és
piszkosságát nehezen tűrvén, mindjárt a második napon engedelmet
kértek <span class="pagenum"><a name="Page_62" id=
"Page_62">-62-</a></span> a kalmuktól, hogy a hajó egy részét
kitisztíthassák. A kalmuk elbámult a kérelemre s aztán elnevette
magát.</p>
<p>– De én nem adok ám nektek azért egy kopeket sem, – mondá a
francziáknak.</p>
<p>A francziák nem is kértek fizetést, hanem neki álltak a dohányos
és bagaria kötegeknek, azokat félre rakták s aztán vízzel és
csutakkal elkezdték a hajónak oldalát és fenekét felsurolni s róla
az esztendős piszkot, halpikkelyt, juhbelet, enyvszerü állati
hulladékokat s egyéb bűzös és ragadós anyagokat letisztítani. Mind
a gazda, mind a kalmuk személyzet folytonos gúnynyal és kaczagással
kisérte a francziák fáradozását. Felette mulatságos dolognak
tetszett előttük, hogy egy egész csapat orosz paraszt ne
gyönyörködjék a bűzben és piszokban s azt másnak a hajóján ingyen,
fizetés nélkül törekedjék eltávolítani s még csak vutkit és erjedt
lótejet se igyék hozzá. A hajón lévő egyéb személyzet még csak a
kezét sem mozdította meg, hogy a francziáknak segítsen.</p>
<p>Végre a hajó s különösen a francziák fekhelye annyira-mennyire
tiszta volt s akkor a kalmuk azt mondá Monteaunak orosz
nyelven:</p>
<p>– Ti nem vagytok oroszok, miféle nemzetséghez tartoztok?</p>
<p>– Mi bizony gazda, – felelt Monteau, – nem egészen vagyunk
oroszok, de azért félig sem vagyunk chinaiak, megfizettük fejenként
a két rubelt s most már egészen is oroszok lehetünk Czariczinig.
<span class="pagenum"><a name="Page_63" id=
"Page_63">-63-</a></span></p>
<p>A kalmuk semmit sem szólt, csak a pipájából eresztett nagy
füstöket. Hanem azért másnap megint csak rátért a kérdésre.</p>
<p>– Ti nem is voltatok, nem is lesztek oroszok sohasem, németek se
vagytok, mert ha németek volnátok, akkor nekem nem fizetnétek két
rubelt, hanem mennétek gyalog, vagy a magatok hajóján. Ti
bizonyosan valami kémek vagytok.</p>
<p>Monteaunak szeget ütött a fejében a furcsa gyanu.</p>
<p>– Aztán mi közöd van ehhez neked gazda? – kérdé Monteau.</p>
<p>– Nekem bizony semmi közöm, hanem ha Dubovkában vagy
Czariczinban a vámos kérdezni találja tőlem hogy ti kik vagytok és
mit hoztok Nizsni-Novgorodból, mégis csak szeretném tudni, mit
feleljek én a vámos kérdésére.</p>
<p>– Hát feleld azt, a mit jónak látsz, majd ha minket kérdez a
vámos, mi is azt feleljük, a mit jónak látunk.</p>
<p>– Hm, sok pénzetek lehet nektek, – mondá a kalmuk.</p>
<p>A kalmuk kiváncsisága nem szünt meg. Folyton visszatért a
tárgyra és Monteauval gyakran beszélgetett. Monteaunak elbeszélte,
hogy az asztrakháni kormányzó egyszer erővel el akarta tőle vinni
egy szolgálóját s miután ő nem adta oda, kozákokat küldött rá s
azok a szolgálót is elvitték s ménesét is elhajtották s a
krasznojárszki főnök azonkívül, mikor panaszra ment, még ötven
korbácsot is veretett a nyaka közé.</p>
<p>Ez az elbeszélés tévútra vezette Monteaut. Azt hitte, a kalmuk
teljesen megbízható arra nézve, hogy neki <span class=
"pagenum"><a name="Page_64" id="Page_64">-64-</a></span> a
francziák titka feltárható legyen. Hátha meg tudná könnyíteni a
menekülést. Attól semmi esetre sem kell tartani, hogy az orosz
hatóságnak valami rosszakaratu jelentést tegyen. Ha pedig ő nem
lesz bizalmas hozzá: oly nagy a kalmukban a kiváncsiság, hogy még e
miatt határozza el magát valami bolondságra. A legrosszabb esetben
is útlevelük és igazolványuk mindig mentségükre leend.</p>
<p>Társaival közölvén a dolgot, azok beleegyezésével Monteau végre
elbeszélte a kalmuknak, hogy ők francziák, hogy a felséges czár
kegyelmével az Urálból jönnek, hogy Czariczin, vagy Czarjev vidékén
megtelepednek vagy pedig Tsitsekójába fognak menni, hogy ott a czár
kegyelmét tovább is bevárják, a kalmuk megmondhatná nekik, miként
jutnak legkényelmesebben Törökországba.</p>
<p>A kalmuk az elbeszélést komoly arczczal hallgatta végig, csak a
fejét hajtogatta.</p>
<p>– Gondoltam, gondoltam, százhúszszor gondoltam, – mondá a
kalmuk, – van-e fegyvertek?</p>
<p>– Minek nekünk a fegyver? – kérdezé Monteau.</p>
<p>– Utazónak útlevél kell, útlevél mellé sok pénz kell, sok pénz
mellé jó fegyver kell, jó fegyver mellé erős szív kell; ez az
igazság. Mind ezek nélkül a pókháló is útját állja az embernek –
mondá a kalmuk.</p>
<p>De a kalmuk ettől kezdve alig állott szóba a francziákkal.
Kerülte őket, s ha egyikkel másikkal a szűk hajóban összeütközött,
kifelé fordult s nézte a partot. A francziák el nem gondolhatták,
min töri a fejét. <span class="pagenum"><a name="Page_65" id=
"Page_65">-65-</a></span></p>
<p>Egy este kikötött egy puszta szigetnél s a szigetre kivitte
harmincz emberét. Alig hagyott a hajón négyet, ötöt. A szigetről
csak pár óra mulva tértek vissza s ettől kezdve a személyzet is
szótlan és tartózkodó lett a francziákkal szemben.</p>
<p>Monteaut az is aggasztotta némileg, hogy már két hét óta utaznak
s még sem érik el sem Dubovkát, a hol a kalmuk kikötni igért, sem
Czariczint, pedig a kalmuk Szaratovban azt mondá, hogy tíz nap
mulva még szélcsend esetén is odaérnek. Aztán élelmiszerük is
fogyatékán volt már.</p>
<p>A tizenhetedik vagy tizennyolczadik napon este nyugodtan
feküdtek le a francziák egymás mellé. Semmi gyanusat nem vettek
észre a nap folyamán, csak annyit, hogy a kalmukok még
szótlanabbak, még bizalmatlanabbak voltak irányukban. De ők
megszokták már ezt is.</p>
<p>Az éjszaka azonban borzasztó sorsot készített számukra.</p>
<p>Álmukból durva megtámadás, vadállati marczangolás ébresztette
föl őket. A kalmukok a hajótulajdonos parancsára megtámadták az
alvókat, kezüket összekötözték, szájukat rongyokkal betömték,
fejükre ültek s aztán kirabolták őket. Monteauval s még három
francziával, kik talán éberebben aludtak s az orvtámadást előbb
észre vették, kemény küzdelembe bocsátkoztak s a küzdés hevében
mind Monteaut, mind pedig három társát megölték s nyakukra s
lábukra egy-egy követ kötve, a folyam fenekére sülyesztették.
<span class="pagenum"><a name="Page_66" id=
"Page_66">-66-</a></span></p>
<p>A hajógazda e nyomorult merényletet tervezte ki társaival és
legényeivel ama pár óra alatt, melyet pár nappal ezelőtt
legényeivel együtt egy puszta szigeten töltött.</p>
<p>De a merényletnek a négy franczia meggyilkolásával nem lett
vége. A hajót egy szigethez kormányozták, ott kikötötték s még azon
éjjel az életben maradt francziákat megkötözve, a hajóból egyenként
kihurczolták, pénzüket, felső ruhájukat és irataikat elvették s
mindegyiket hátrakötött kezénél fogva egy ligetes sürüben egy-egy
bokor tövéhez kötötték. A gonosz munka végeztével gyorsan a hajóra
visszamentek s ismeretlen irányban eltávoztak.</p>
<p>Ily borzasztó éjszakát a francziák a szentpétervári vérfürdő óta
nem éltek át. Kezük, lábuk megkötözve, szájuk a fulladásig betömve,
az iszonyu küzdés, bántalmak és vérveszteség miatt halálosan
kimerülve, minden segítség és minden remény nélkül az éhhalálnak és
tán a farkasok támadásainak kitéve, egyetlen egy sem volt köztük,
ki végleg elveszettnek ne tartotta volna életét. Még azok
legszerencsésebbek valának, kik a nagy vérveszteség miatt
eszméletlenül vagy a szenvedett kínok alatt őrjöngve öntudatra nem
juthattak.</p>
<p>Az éjszaka végtelennek tetszett. Maga Henri, ki aránylag
legkevesebbet szenvedett, alig tudott az éjszaka pokoli eseményeire
visszaemlékezni. Mikor a hajnal elvégre szürkülni kezdett, ő a
hideg miatt dideregve magához tért. Körülnézett s látta és érezte,
hogy hátán összehúzott könyökei egy fűzfa tövéhez kötvék.
Megkisértette <span class="pagenum"><a name="Page_67" id=
"Page_67">-67-</a></span> a kötelet elszakítani, de a kisérlet
alatt éles, metsző fájdalmat érzett karjain. De olyasmit is érzett,
mintha a kötél engedett vagy ereszkedett volna. A fájdalmat
legyőzve, egész testével nagyot taszított magán s szerencsére a
kötél elszakadt és ő a fától elszabadulhatott. A kötél vastag,
húrféle fonatból állott, mely az erős hajnali harmat hatása alatt
meglehetősen elázott s ezért tudta azt elszakítani.</p>
<p>Azonban mind keze, mind lába még összekötve maradt s szájából
nem tudta a rongyot kivenni. Vergődése közben eszébe jutott, hogy
valószinüleg kezei is hátul húrféle fonattal vannak összekötve s ez
esetben, ha az is meg van ereszkedve, annak elszakítása valamely
érdes fához dörzsölés által tán lehetséges volna. Szerencsére hozzá
nem messze egy ledőlt faág mutatkozott. A fűben nagy kínosan oda
hempergett, könyökeit a dőlt fára támasztá s fekvő helyzetében
iszonyu erőfeszítéssel a könyökein levő kötelet a fához
dörzsölgeté. A gyöngeség és erőltetés folytán már ájulás környezé,
midőn elvégre a kötél elszakadt s kezei szabadok lőnek. Mégis időbe
került, míg összegyötört, elmarjult kezeivel szájából a rongyokat
kiszedheté s lábait is megszabadíthatá.</p>
<p>Elvégre lábra állhatott. A nap már rég felkelt, midőn egy közel
levő tócsához botorkált s ott arczát, kezeit és lábait kimosta és
megáztatá. Csak ekkor siethetett társainak mentésére.</p>
<hr class="chap" />
<div class="chapter"></div>
<p><span class="pagenum"><a name="Page_68" id=
"Page_68">-68-</a></span></p>
<h2>A SZIGETEKEN.</h2>
<p class="summary">(A halálból most megmenekülnek. – A teknős béka.
– A Betegek-szigete. – Holttestek a puszta szigeten. – A kalmuk
csikós. – Tüzük is van, hajlékjuk is van. – A tutajon vizre
szállnak.)</p>
<p>Társai, kivált köztük néhányan, az utolsó végvonaglásban
látszottak lenni. Kínos vergődésük, hörgő lélekzetvételük,
kidülledt véres szemeik kétségbeejtő látványt nyujtottak. Henri oly
készséggel, mely tőle telhetett, bonczolá és szakgatá fel a
kötelékeket, miután előbb mindegyiket a szájába gyömöszölt
csomagtól megszabadítá. Gyakran még fogaival is iparkodott a
kenderből, szívós kákából és húrból álló kötelékeket széttépni.</p>
<p>Dél lett s tán dél is elmult, mikorra mind a tizennégy franczia
lábra állhatott s arczát, száját és sebjeit kimoshatá. Kettő nem
tudott fölkelni s a többi is a rémes éjszakának átélt szenvedései
után alig bírt járni való erővel.</p>
<p>S mégis nem a testi gyöngeség látszott szomoru sorsuk
legszomorubb esélyének. Ruhájuk egyetlen fehérnemü <span class=
"pagenum"><a name="Page_69" id="Page_69">-69-</a></span> alsó
ruhából állott s ez is összetépve, szakgatva, rongyokban és
szennyben. Sem fövegük, sem lábbelijük, sem fegyverük, sem késük,
sem tüzük, sem hajlékuk, sem kenyerük. A nap egy kissé
fölmelegedett ugyan, de mi lesz velük, ha eső, hideg és éjszaka
beáll, ha éhség erőt vesz rajtuk, ha nem jön segítség sehonnan.</p>
<p>Azok, kik kevésbbé voltak kimerülve, fölkeresték az utnak
nyomait, melyen át a kalmukok által a sziget belsejébe
hurczoltattak. Az út egy óriási szélességü folyamhoz vezetett. E
folyam, mint később megtudták, a Volgának egy nagy ága, az Aktuba
volt. Lehetett ott egy versztnyi szélességü, úgy hogy a tulsó part
sekélyes szegélyét alig láthatták. Néhány kisebb hajót, bárkát,
lélekvesztőt láttak ugyan, de a tulsó part mentében oly nagy
távolságban, hogy hangjuk oda el nem érhetett. S aztán azt is jól
tudták már, hogy az olyan vad népek, a minők e tájon lakhatnak, a
nyomorultaknak segítségére nem sietnek.</p>
<p>Körül kellett nézniök a szárazon. Csakhamar meggyőződtek arról,
hogy ők egy nem nagy terjedelmü, homok zátonyszigeten vannak, mely
óriási fűvel s helyenként fűz, rekettye s a dombos részeken
nyirbokrokkal van tele. Bizonyos futó indás vadszeder félét
találtak ugyan, de ennek nyári gyümölcsei már leszáradtak, őszi
gyümölcsei pedig éretlenek valának. Ezenkívül semmi ehető
gyümölcsöt nem találtak.</p>
<p>Alkonyat felé hűvösödni kezdett az idő. Éhesen, fáradtan,
kimerülve, láz által borzongatva egy karókon álló kibitkának
romjaira akadtak, mely azonban rég nem <span class=
"pagenum"><a name="Page_70" id="Page_70">-70-</a></span> látott
embert, mert alja is fűvel volt benőve. Oldalain szabadon járt ki
és be a szellő, teteje száraz avarból állott s mellette is egy nagy
nyaláb száraz avar, köröskörül embermagasságnyi gazzal benőve. Se
itt, se az egész szigeten embernek semmi nyoma.</p>
<p>A francziák két menni nem tudó beteg társukat ide vonszolták, a
száraz avarból fekhelyet készítettek s a kunyhó tetejéről leszedvén
a szalmát, szorosan egymás mellé lefeküdtek s a szalmával Henri az
egész kis társaságot takaró gyanánt beterítette s végül maga is
melléjük feküdt. Így töltötték az éjszakát.</p>
<p>Pihenésük és álmuk üdítő volt. A következő nap reggelén
erősebbnek érezték magukat. De az éhség fenyegető gyorsasággal
kezdett rajtuk uralkodni. Bármi módon is valami táplálék után
kellett nézniök.</p>
<p>Négyen ismét kimentek az Aktuba partjára. Rekedtségig kiabáltak
a nagy messzeségben elhaladó hajókra, gallyat is lobogtattak
feléjük, de a hajók vagy nem vették őket észre, vagy nem volt
szándékuk segíteni. Lovasokat, méneseket, nyájakat vettek észre a
tulsó parton, de mindez rajtuk nem segíthetett.</p>
<p>Mások a szigetnek ellenkező oldalára mentek nyugat felé. Itt egy
keskenyebb s rendkivül iszapos partok közt ballagó folyamra
bukkantak, mely azonban mégis mintegy 120–150 méter szélességünek
látszott puszta szemmel. A sűrű fűz és rekettye-bozót miatt alig
voltak képesek a tiszta vízre kilátni, mely a cserjés bozóton kívül
még sűrű nád- és kákateleppel is végig volt szegélyezve mindkét
part mentén. Az érett káka buzogány <span class="pagenum"><a name=
"Page_71" id="Page_71">-71-</a></span> pilléi szerte röpködtek az
északkeletről lengedező szellőben.</p>
<p>A francziák gondosan törekedtek kipuhatolni a szomszéd
szárazföldnek nagyságát és természetét. Vizsgálódásuknak azonban
alig lett sikere. A parti bozót miatt sem nagyságát nem láthatták,
sem azt észre nem vehették, sziget-e a szomszéd szárazföld, vagy az
már tulsó oldala a nagy folyamnak s ha tán sziget: vannak-e
lakói?</p>
<p>A csend és némaság, az előttük ismeretlen világos tollu vad
madarak kényelmes röpködése s a parthoz vezető gázlók hiánya azzal
a föltevéssel rémítette őket, hogy a nyugoti szomszéd szárazföld is
lakatlan.</p>
<p>Az élelemre nézve azonban némi csekély vigaszszal tértek vissza
társaikhoz. Az egész sziget és különösen a nyugoti folyam partja
erős, átható kellemetlen halszaggal volt eltöltve. Bizonyos volt,
hogy a folyam telidesteli van a halak minden nemével, csak az a
kérdés, miként lehetne halat fogni s tüzet gerjeszteni. Teknősbéka
fészkekre is bukkantak s a kibitkához vittek is magukkal vagy
tizenkét darabot.</p>
<p>A kémszemlék után a kibitkánál valamennyien összejöve, uj
tanácskozást tartottak a szerencsétlenek. Tanácskozásuk,
eszmecseréjük nem volt vigasztaló. Két beteg társuk már fel tudott
ülni fekhelyén, egyik sem szólt bele az értekezésbe, de bágyadt
arczán és epedő szemein mindkettőnek kirítt az éhség gyötrelme.</p>
<p>Most jutottak először eszükbe szegény Monteau és meggyilkolt
társai. Monteau találékonyságának, erélyének <span class=
"pagenum"><a name="Page_72" id="Page_72">-72-</a></span> és
vigasztaló kitartásának hiányát most érezték először igazán.</p>
<p>– Szegény Monteau, – sóhajtott fel egyik, – mégis jobb lett
volna Szaratovból Európa felé menekülnünk. De az ő kedvéért jöttünk
erre. De én azért nem kárhoztatom. Ki tudja: Harvey és czimborái
hogyan jártak, talán még rosszabbul, mint mi. Monteau mégis
szerencsésebb mint mi. Az isten adjon neki nyugalmat.</p>
<p>– Nem is látjuk mi többé Francziaországot, – szólt a másik. –
Itt veszünk el éhen, fagyban, nyomorultul. Jobb is, ha egyszer már
vége lesz mindennek.</p>
<p>Henri azonban és többen tiltakoztak a lemondás és kétségbeesés
ellen. Tüzük és ennivalójuk ugyan nincs, de néhány napig nyers
teknősbéka-hússal is táplálhatják magukat s aztán mégis csak
lehetetlen, hogy valahonnan, valamikép menekülés ne érkeznék
számukra.</p>
<p>Hirtelen neki álltak a teknősbékáknak, nyakukat kitekerték, tört
faágnak éles szilánkjával pajzsukat s bőrüket lehántották, beleiket
kimosták s aztán a fehér húst fára téve puhára és porhanyóra
verték. A félig kiszáradt és egészen kiszáradt tócsagödrök fenekén
és oldalán ott fehérlett a sziksó, abból hoztak egy marokkal s a
pecsenyét vele kissé meghintették. Az éhség ízletessé tette a
kezdetleges ennivalót s lakomájuk aránylag kielégitő volt. Sőt a
tizenkét teknőcz egyátalán nem is volt elegendő, öten rögtön ki
mentek a bozót szélére s nem sok idő mulva, noha a teknőczök előlük
a vízbe és lyukakba menekültek, fogtak s hoztak a tanyára vagy
harminczat. Az éhség csillapultával még mulatságot <span class=
"pagenum"><a name="Page_73" id="Page_73">-73-</a></span> is
csináltak abból, a mint a lábaiknál fogva sodrott kákára kötözött
nyughatatlan állatkákat hurczolták magukkal s a mint az el nem
fogyasztott darabokat a fához kötötték, hogy el ne
szökhessenek.</p>
<p>– A húrral kötözzétek meg őket – kiáltott föl egyik – az
átkozott kalmuk ajándékának legalább vegyük hasznát.</p>
<p>Még kaczagtak is a szegény francziák a furcsa ötleten.</p>
<p>Helyzetük azonban még sem javult. Két beteg társuk ugyan némi
erőhöz jött pár nap alatt úgy, hogy járni is tudtak, azonban eltelt
négy nap és segítség sehonnan sem mutatkozott. Az idő ugyan nappal
még mindig meleg volt, de az éjszakák hűvösek voltak. Ruha, tűz és
födél hiányában az esős idők bekövetkeztével helyzetük valóban
borzasztó leendett.</p>
<p>Elhatározták, hogy a szigetről menekülni fognak. Kelet felé a
menekülés lehetetlennek látszott, mert bár kilenczen jó úszók
voltak, mégis a roppant széles folyam átúszását csak meg is
kisérleni őrültség lett volna. A kisérlet tehát csak nyugat felé
történhetett.</p>
<p>Az volt a kérdés: ki tegye meg az első utat. Öten vállalkoztak.
Sorshúzás utján a sors Henrire esett.</p>
<p>Mind valamennyien kimentek a nyugoti partra s a hol a bozótot
legvékonyabbnak találták: ott Henrit érzékeny búcsu után víznek
eresztették. Aggodalom vett rajtuk erőt ösztönszerüleg, hogy Henri
ott vesz a folyamban.</p>
<p>De ez nem történt meg. Henri a folyam közepén járt már és még
mindig csak lábolta a vizet. Onnan kiáltott <span class=
"pagenum"><a name="Page_74" id="Page_74">-74-</a></span> vissza,
hogy a folyam könnyen lábolható, sőt feneke a bozóton belül a
tiszta vizen nem is süppedékes. A túlsó part közelében alig kellett
úsznia 4–5 méter szélességben s szerencsésen elérte a túlsó
partot.</p>
<p>Henri mihelyt a szárazra jutott: azonnal keresett egy sűrűbb
cserje bokrot, hova a nap oda tűzött. Ott pihent egy órán át, hogy
átázott ruhája némileg kiszáradhasson, a mi meg is történt, miután
ruháját levetette és erősen kifacsarta. Azután szemle alá vette a
száraz földet.</p>
<p>Ez is csak sziget volt, még pedig az előbbinél jelentékenyen
kisebb s még elhagyottabb. Itt még emberi nyomnak s rég elhagyott
kibitkának sem volt semmi jelensége. Dombosabb részek is
teljességgel hiányoztak; óriás fűvel, süppedező avarral s fűz és
rekettye bokrokkal volt csaknem egészen borítva. Teknősbéka ugyan
itt is volt nagy bőségben, de nem egy jelenség világosan mutatta,
hogy e szigetet az árvíz is el szokta önteni. Ezer meg ezer vad
madár röpködött vagy tollászkodott körülötte, bámulva és vijjogva,
de tőle messze nem távozva. E körülményből nyilván lehetett
következtetnie, hogy e szigeten régen nem lehetett emberi lény.
Abban bizonyos volt, hogy e szigeten társaival együtt megmaradniok
lehetetlen.</p>
<p>A sziget nyugoti partján szintén egy folyam nyulott el, mely tán
valamivel keskenyebb volt, mint az, melyen átlábolt. E folyamon túl
azonban egy látszólag nagyobb szárazföld terjedett el, melyen
emelkedett részek, dombok s erdők is mutatkoztak. Ha minden
jelenség nem csalt: <span class="pagenum"><a name="Page_75" id=
"Page_75">-75-</a></span> itt már emberekre kellett akadni, mert
hiszen az alig képzelhető, hogy itt Oroszországban a Volga mellett,
Európa és Ázsia határán, mívelhető és hasznavehető ily nagy
területet pusztán hagyjanak.</p>
<p>Oda azonban nem kisérté meg az átmenetelt, nehogy sok ideig való
távol maradása miatt társai nagy aggodalomba essenek. Az oda való
átjutást szintén lehetőnek, sőt biztosnak vélvén, rögtön
visszafordult, s egy óra leteltével már társainál volt.</p>
<p>Társai bámulva s aggodalommal hallgatták meg jelentését a
szomszéd szárazföld elhagyatottságáról. Többen közülök mégis rögtön
késznek mutatkoztak oda átmenni, hogy onnan ismét nyugot felé
tovább mehessenek. Erről azonban Henri lebeszélte őket, javasolván,
hogy ma még az éjet itt töltsék, miután a szomszéd szigeten
meghálni nem lehet, s azért a két vizen egy nap alatt kell
átmenniök s még éjjeli tanyát is keresniök, a mi pedig ma már meg
nem történhetik.</p>
<p>Utolsó teknősbéka vacsorájukat ez este költötték el e
szigeten.</p>
<p>Másnap kora reggel az étkezés után átkeléshez készülődtek. A
kibitka földbe szúrt karóit kiszedték, s annak minden darabját
összekötözve magukkal vinni elhatározták. Eszükbe jutott, hátha az
uj szárazföldön ilyet se találnak.</p>
<p>Ez összekötözött karókat egyébiránt másként is felhasználták. Öt
társukat, kik úszni nem tudtak, ennek segélyével szállították át a
mély vizen. Két úszó megfogta egy-egy kezével a karó két végét, az
úszni nem <span class="pagenum"><a name="Page_76" id=
"Page_76">-76-</a></span> tudó pedig a karó közepébe kapaszkodott s
ekként ügygyel-bajjal a veszélyes vizen áthurczoltatott.</p>
<p>Az átkelés szerencsésen megtörtént s a kis társaság, meg sem
pihenve, rögtön átköltözött az uj sziget nyugoti partjára. Itt
azután napnak kitett bokrokat keresve, ruháikat kifacsarták és
megszárogatták, némelyek pedig teknőczöt fogni a bozót mentében
lesre mentek.</p>
<p>Az útjokban álló új folyam kikémlelése volt most az első teendő.
Henri erre is vállalkozni akart, azonban egy másik, jó úszó társuk
akarta ezt megtenni minden áron. Óhajtását teljesítették s a
folyamnak neki eresztették.</p>
<p>A francziák nagy bámulatára ez a folyamág is sekélyes volt.
Társuknak alig kellett úszni valahol, gázolással is átjutott a
túlsó partra. Pár óra múlva vissza is jött, tapasztalásairól számot
adni.</p>
<p>Jelentése hurrah kiáltásokat csalt az örvendező francziák
ajkaira. A túlsó föld e jelentés szerint nem sziget, hanem valódi
száraz. Embereknek is kell ott lenni, mert szilva és birs-fákat
talált, melyeken még gyümölcs is volt s a dombosabb részeken
vadszőlő lugasokat is fedezett fel, melyeken feketéllett az érett
fürtök sokasága. Mindezeken kívül tört edénynek cserépdarabjaira is
akadt, melyek közül hozott is magával pár darabot.</p>
<p>A francziáknak e hírek hallatára nem volt maradásuk. Rögtön,
habozás és haladék nélkül neki álltak a folyamon való átköltözésnek
s azt azonnal meg is tették. Oly vidám hangulatban voltak az uj
száraz földön, mintha már minden veszély elmúlt volna fejük fölül.
<span class="pagenum"><a name="Page_77" id=
"Page_77">-77-</a></span> A legelső buja lombozatu, sűrű vadszőlő
lugas árnyékában megtelepedtek, néhány lugas alját sátor formára
kitisztogatták és rendbe hozták, a már pirosló és hulladozó
szőlőlevélből puha fekhelyet készítettek s átadták magukat az édes
pihenésnek s a szabadulási ábrándok még édesebb gyönyörének.
Élelmük az egész napon át érett szilvából állt, melyet különösen
édesnek találtak. A következő napok azonban mégis kiábrándulást
szereztek sok irányban. Először is észrevették, hogy az uj
szárazföldön teknősbékát nem igen találnak, a vadszőlő és birsalma
élvezhetetlen, a szilva pedig nem elég az élelemre, de sokáig nem
is tart el, miután a fákról már hulladoz az aszúgyümölcs s a
legelső erősebb szél mind leveri.</p>
<p>A második szomoru tapasztalásuk az volt, hogy az uj szárazföld
is csak sziget. Szélessége ugyan lehet tán egy mérföld s hossza még
sokkal több, de azért ők itt is csak be vannak zárva s nyugot felé
megint egy folyam zárja el útjokat, mely gyorsabb folyásunak
látszik az eddigieknél, tehát bizonyára mélyebb is lesz. Élő embert
se találtak, noha száz meg száz jelenség világosan mutatta, hogy e
szigeten gyakran járnak emberek. A folyamokon sohase láttak se kis,
se nagy hajót, még halászokat sem, noha a folyamokban, sőt még az
apróbb kiöntéses tavacskákban is nyüzsgött az apróbb-nagyobb
hal.</p>
<p>A francziákat aggodalom, majd lassanként valóságos rémület
szállta meg. Elgondolták: minő istenátkozta föld lehet ez, melyen
sem szelid, sem vad állatok, sem emberek <span class=
"pagenum"><a name="Page_78" id="Page_78">-78-</a></span> tanyát nem
ütnek. Tüzet éjjel nem láttak, kutyaugatást nem hallottak, emberi
művelődés jelenségét föl nem fedezhették. Utóbb azt gondolták, hogy
ha csakugyan laknak emberek e vidék közelében: azok bizonyára még a
kegyetlen kalmukoknál is vadabbak lehetnek.</p>
<p>A harmadik napon már megkívánták a teknősbéka húsát s mert e
szigeten nem igen kaptak, vissza kellett menni az elhagyott kis
szigetre, hogy annak partján és bozótjában fogjanak néhány százat.
E rengeteg teknőczöt aztán lassanként átszállították s nekik sűrűn
földbe szúrt karókból keritést csináltak s egyúttal gondosan
őrizték őket, hogy el ne szökhessenek. Nyers pecsenyéjük legalább
megint lett elegendő. A mire annyival nagyobb szükségük volt, mert
három társuk erős áthűlés következtében képtelen volt vízre menni s
e miatt a további menekülést nyugot felé meg nem kisérthették.</p>
<p>Az ötödik napon, midőn néhányan a nyugoti parton őgyelegtek, az
átelleni szárazról nagy robogás hangját hallották s közben-közben
emberkiáltást és ostorpattogást, mintha valaki egész ménest űzött
hajszolt volna a mezőn. Látni azonban semmit nem láttak a parti fák
és cserjék miatt.</p>
<p>A francziák meredt szemmel néztek és meredt füllel
hallgatóztak.</p>
<p>A robaj, kiabálás és ostorpattogás lassanként megszünt s alig
egy óra mulva egy lovasfiut láttak, a mint a parti bozótból lovával
kitörtetett s a folyóba lovával <span class="pagenum"><a name=
"Page_79" id="Page_79">-79-</a></span> szügyig bement. Nyilván
azért jött, hogy lovát megitassa s maga is igyék a fejéről levett
süvegbe merített folyamvízből. A fiú tatárnak vagy kalmuknak
látszott s a francziák felé oda sem pillantott.</p>
<p>A francziák azonban részint orosz, részint töredezett kalmuk
nyelven átkiabáltak hozzá. Kiáltozásukra a ló abban hagyta az ivást
s előre szegzett fülekkel bámult a francziákra. Ugyanezt cselekedte
a fiú is, többszörösen elnevetvén magát a francziák intésére és
szavaira.</p>
<p>Végre a fiu éles, harsány hangon átkiáltott hozzájuk orosz
nyelven:</p>
<p>– Betegek vagytok?</p>
<p>A francziák szintén orosz nyelven vissza kiáltották:</p>
<p>– Nem vagyunk betegek!</p>
<p>– Hát kik vagytok? Mit kerestek ott a Betegek szigetén?</p>
<p>A francziák összenéztek. Meg nem foghatták, mért nevezi a fiú a
szigetet betegek szigetének. Ösztönszerüleg feleltek:</p>
<p>– Mi nem vagyunk betegek, mi szegény utazók vagyunk. Szaratovból
jöttünk, de egy kalmuk kirabolt bennünket s megkötözve ide tett a
szigetre.</p>
<p>A fiú egészen hallhatólag elkaczagta magát. S aztán kérdezé:</p>
<p>– Mit akartok?</p>
<p>– Se tüzünk, se ruhánk, se ennivalónk. Szeretnénk innen
szabadulni.</p>
<p>A fiú erre nem felelt, fejével bólintgatott, lova kantárját
megrántotta s aztán a bozóton át a szigetre vissza törtetett.
<span class="pagenum"><a name="Page_80" id=
"Page_80">-80-</a></span></p>
<p>A francziák voltak vagy heten s mind a heten rémülten kiabáltak
a fiú után, csak arra kérve őt, hogy adjon nekik tüzet, Jézus
Krisztusnak és Mohamednek és minden prófétának és szenteknek
nevében.</p>
<p>Kevés idő mulva a fiú ujra visszajött a vízre s azt kiáltá
át:</p>
<p>– Jertek följebb vagy tizenöt nyíllövésnyire, ott majd beszélek
veletek, a hol a folyó kanyarodik.</p>
<p>A francziák lélekszakadva siettek a folyam mentében fölfelé.
Mire a kanyarulathoz értek: akkor a lovas fiú ott volt már a túlsó
parton. A folyam itt felette széles, lassú folyásu és zátonyos
volt.</p>
<p>– Itt vagyunk, itt vagyunk, jere közelebb, – kiáltozták izzadtan
a fiú felé.</p>
<p>A fiú beleereszkedett a vízbe s éles, vércse szemeit folyton a
francziákra szegezve, lassú gázolással közelgetett a francziák
felé. A parttól mintegy 50 méter távolságra megállott, lovának csak
nyaka és feje állott ki a vízből. A fiú sötét, barna arczu 17–18
éves ifjoncz lehetett, kalmuk ruhában, magas bőr süveggel, nyakában
ostor és pányvakötél, övében kés és pisztoly.</p>
<p>– Miféle fegyvertek van? – kérdé a francziáktól.</p>
<p>– Nincs nekünk semmi, csak a körmünk és fogunk. Nézd!</p>
<p>A francziák kiterjesztették kezüket. A kalmuk fiú jól láthatta,
hogy fövegük sincs, ruhájuk csak alsó fehér ruha, az is rongy és
foszlány. Lábukon semmi s rongyaikon át testük látszik.</p>
<p>A fiú közelebb jött s ezt kérdé: <span class="pagenum"><a name=
"Page_81" id="Page_81">-81-</a></span></p>
<p>– Ott a fűben nincs fegyvertek eldugva?</p>
<p>– Nincs nekünk, hiszen ha fegyverünk volna, nem volnánk éhesek,
nem kellene teknősbékát ennünk.</p>
<p>A fiú elnevette magát s ismét közelebb jött.</p>
<p>– Hát miért nem fogtok halat? – kérdezé.</p>
<p>– Hogyan fogjunk? – A kezünkkel?</p>
<p>– Vágjatok faágat, szúrjátok le sűrűn a víz fenekére,
készítsetek belőle aklot, hagyjatok nyílást azon az oldalán, a
merre a víz kifolyik belőle, majd tele megy az hallal, aztán
megfoghatjátok.</p>
<p>– De mivel vágjunk faágat és miképp süssük meg a halat?</p>
<p>A fiú tűzkövet és aczéldarabot vett ki övéből s oda dobta a
francziáknak a partra.</p>
<p>– Keressetek száraz futókát vagy puha pudvát, törjétek össze s
aztán beleesik a tűz. Kést pedig keressetek a Betegek tanyáján.</p>
<p>– Hol van az a Betegek tanyája?</p>
<p>– Arra ni! Fölfelé mutatott a szigetnek egy dombos és erdős
része felé.</p>
<p>– Ruhánk sincs, hogy szabaduljunk innen?</p>
<p>– Csináljatok tutajt fából, vadszőlőből.</p>
<p>– Hová menjünk? Merre laknak itt emberek?</p>
<p>A fiú kelet felé mutatott s mondá:</p>
<p>– Arra van Tombovka; azontúl van Tülmenköji, ott lakik az én
uram; erre pedig – s ekkor nyugot felé mutatott – van Jenotajevszk,
ott van az én uramnak palotája, mert az én uram ott is lakik.</p>
<p>– Hát Czáriczin merre van? <span class="pagenum"><a name=
"Page_82" id="Page_82">-82-</a></span></p>
<p>– Arra ni! Czáriczin messze van. Én nem tudom, mennyire van, de
az én uram tudja.</p>
<p>A fiú északnyugot felé mutatta Czáriczint.</p>
<p>A francziák nagy hálálkodással megköszönték a lovászfiúnak jó
tanácsát s aczél és kovából álló becses ajándékát. A fiú folyton
nevetett a víz közepén a ló hátáról a francziák hálálkodó szavaira.
Egyszer aztán egyet gondolt, lovát megforditá, átgázolt a vízen s
visszament méneséhez. A francziáknak csak azután jutott eszükbe,
hogy a fiúnak s urának nevét meg kellett volna kérdezniök.</p>
<p>Mindamellett most már aránylag gazdagoknak érezték magukat. Volt
tűzszerszámuk, tudták a halfogás mesterségét s megtudták azt is,
hogy a sziget északi erdős részein emberek laknak.</p>
<p>Fából durván összeeszkábált négy házikót találtak egymástól nem
nagy távolságban. A házikókhoz vezető ösvényen alig volt a fű egy
kevéssé letaposva. E házikók közvetlen közelében is buján díszlett
a fű és dudva. Apró sírdomb féle halmokat találtak a házikók körül,
melyek némelyike durva fakereszttel is fel volt ékesítve.</p>
<p>Siettek oda. Az erdőre s az erdőben az emberi lakásokra könnyen
ráakadtak. Fölfedezésük azonban ujabb ijedelmet okozott nekik. A
betegtanya valóban borzasztó tanya volt. Egyik házikó küszöbénél
egy hulla feküdt s midőn közelebb mentek, a közel álló fákról
hollók és varjuk repültek fel. A betegek tanyája holtak tanyája
volt. A keresztek azt mutatták, hogy a holtak keresztyének valának.
<span class="pagenum"><a name="Page_83" id=
"Page_83">-83-</a></span></p>
<p>Benéztek a házikóba is. Butorfélét nem találtak A házak belseje
egyetlenegy üregből állott, sárral betapasztott deszkafallal,
melyen át azonban becsillogott a repedéseken keresztül a napvilág.
Az üreg egyik sarkában földből készült katlan-féle tüzelőhely. A
katlan körül némi ételmaradékok nyomai. Néhány cserépedény, egy
fejsze, tömérdek hasznavehetetlen és szennyes ruharongy volt
mindaz, a mit mint emberi kéz művét, a házikókban találtak. Száraz
haraszt és szalma-féle minden házban volt. Ez képezte a lakók
fekhelyét.</p>
<p>A francziák minden ruhafoszlányt gondosan összeszedtek s a
folyam szélén azokat víz alá áztatták. A hullát eltemették s egyik,
a többitől külön álló házikóban a fekhelyül szolgáló almot
lassanként elégették, gondosan őrködve, hogy maga a házikó is el ne
égjen. Mikor így a házat jól kifüstölték, akkor a falakat gondosan
besározták; a repedéseket, nyílásokat betömködték; tetejét is a
mennyire lehetett, rendbe hozták s aztán vadszőlőlevéllel és száraz
avarral tele hordták, hogy beteg társaiknak, s a hideg és eső
beköszöntével maguknak is tűrhető tanyát biztosítsanak.</p>
<p>Találtak még pár hullát az erdőben is s emberi csontokat nem egy
helyütt. El nem tudták gondolni, minő átkos hely lehet ez, hol élő
ember nem lakik s holtak mégis tanyáznak. Többször lesték a kalmuk
fiút, hogy tőle felvilágosítást kapjanak, de a fiú többé nem akadt
szemük elé.</p>
<p>Tüzet most már tudtak gerjeszteni s edényük is volt, melyben
teknősbékáikat megfőzhették. Legbecsesebb <span class=
"pagenum"><a name="Page_84" id="Page_84">-84-</a></span>
találmánynak a fejszét tartották, melyhez még néhány kezdetleges
házi eszközt, egy ásót s aztán rozsdás vasdarabokat találtak. A
vízbe sülyesztett ruhafoszlányokat néhány nap mulva kiszedték,
gondosan kimosták és megszárogatták s pőre öltönyük pótlására, a
mennyire lehetett, felhasználták.</p>
<p>A halászatnak a kalmuk fiu által javasolt módját nagy kételkedve
kisérlették meg. De mégis megkisérlették.</p>
<p>Faágakat vagdaltak, karóknak kihegyezték, azokat övig érő vízben
sűrűn egymás mellé kör alakban leverték s a folyam alsó oldala
irányában a körön másfél arasznyi nyilást hagytak. S aztán oda
álltak lesre, mi lesz a furcsa kelepczéből.</p>
<p>Örömmel és bámulva szemlélték, miként úsznak, eviczkélnek,
ficzkándoznak az apróbb és nagyobb halak szemközt a folyamvízzel.
Csakhamar észrevették, hogy minden tizedik, huszadik hal, mely a
karósövény árnyékába kerül, a sövény nyilásán bebotlik s néhány
perczig a keritésben meg is marad. Látták, hogy öt-hat darab mindig
van a kelepczében, – csak be kell zárni a nyilást s az a hal, mely
a karók között ki nem fér, biztos fogoly.</p>
<p>Az eszme tehát oly mérhetlen halbőség mellett, melylyel a Volga
bírt, gyakorlatinak bizonyult s a francziák a kalmuk lovász fiút
egy pillanatig az emberi bölcsesség és leleményes ész mintaképének
tekintetették. Soha sem ízlett a francziáknak oly jól semmi se,
mint az első sült és pirított hal, melyhez ekként jutottak.
<span class="pagenum"><a name="Page_85" id=
"Page_85">-85-</a></span></p>
<p>Nem is késlekedtek a halfogás e művészetét tökéletesíteni.
Készitettek egy uj, sokkal nagyobb keritést, melyhez két nyilást
alkalmaztak, az egyiket a halak számára kelepczének, a másikat
pedig a czélból, hogy azon át egy ember bejuthasson a keritésbe. Ez
azonban zárva volt s csak a behatolás alkalmával kinyitandó.
Készítettek aztán kis kézi meritő hálót is, hogy a halat a
keritésben ne puszta kézzel kelljen összefogdosni, a mi lassú,
nehézkes és izzasztó munka volt. Élelmükről tehát volt már
gondoskodva.</p>
<p>Főgondjuk most már csak a menekülésre irányult. Valószinü volt,
hogy még több folyam állja útjokat, míg a szárazföldre kiérnek,
várták tehát beteg társaik felgyógyulását és megerősödését, hogy
útnak indulhassanak. Időközben minden szilvát összegyüjtöttek, a
mennyihez hozzáférhettek s szilvájukat a napon szárogatták.</p>
<p>Egy reggel azonban erős vihar kiséretében kegyetlen hideg őszi
eső köszöntött be. A szép sugaras, meleg, őszi napoknak egyszerre
vége lett s a francziáknak nyomorult öltönyükben alig lehetett a
házikót és tüzet csak egy pillanatra is elhagyniok. Az őszi és téli
hideg fenyegető arcza egész rémségében most tekintett rájuk
először. Ijedten gondoltak arra, hogy október hava ma-holnap vége
felé jár. Menekülni kellett minden áron.</p>
<p>Szerencsére a viharos eső csak pár napig tartott s aztán még
egyszer és utoljára megint kiderült az idő. Megállapodtak abban,
hogy az idő uj változását már e szigeten nem szabad bevárniok.
<span class="pagenum"><a name="Page_86" id=
"Page_86">-86-</a></span></p>
<p>Jó ötletük támadt. Féltek attól, hogy sem maguk a hideg viz
gázolását ki nem birják, sem lábbadozó, de azért erőtlen társaikat
ujabb s tán halálos veszély nélkül a folyamokon át nem
szállíthatják. Eszükbe jutott, hogy jó lenne tutajt készíteni. Fa
van elég, fejszéjük is van, a mivel azt levágják, kormányt és
evezőt könnyü lesz készíteni, csak azt nem tudták elgondolni, mivel
furják ki a szálfákat, hogy azokat hevederrel
összeszegezhessék.</p>
<p>– Barátim, – mondá Henri – gondoltam egyet. Itt vannak ezek a
rossz házikók, leginkább puhafából faragva. Ha a tetőt ledobjuk s a
földbe ásott bálványfákat kiássuk, készen van a tutaj, mert azon
bálványfákra már föl vannak szegezve a gerendák és deszkák. Egy
háznak a hátulsó fala elég lesz valamennyiünk számára.</p>
<p>A francziák ugráltak örömükben ez ötletre.</p>
<p>Rögtön neki álltak a legközelebbi s legnagyobb házikónak.
Néhányan fölmentek a tetőre s kezdték azt leszakgatni és ledobálni,
mások pedig a hátsó deszka falról a sárzást verték le, hogy az ne
nehezítse a tutajt. Alig telt bele pár óra, a házikó hátsó fala
helyéből kimozdítva a földön feküdt. S még az napon nagy keservesen
a vízre is hurczolták két gurgulya segítségével.</p>
<p>A tutaj azonban mégsem volt egészen kielégítő. Felszine alig
volt tizennyolcz vagy húsz négyszögméternél nagyobb s midőn tizen
ráálltak, nemcsak ingadozott, hanem mélyen le is ült, úgy hogy majd
térdig érő vízben lehetett csak rajta megmaradni. <span class=
"pagenum"><a name="Page_87" id="Page_87">-87-</a></span></p>
<p>De azért nem estek kétségbe. A tetőfákat és deszkákat mind
lehordták a tutajra s gúzsnak csavart vadszőlő-venyigével
felkötözték azokat a tutaj gerendái közé. Igy már nem merült el
annyira alattuk, de még így sem maradhattak szárazon rajta.</p>
<p>Segítettek azonban a bajon gyökeresen. A következő napon még egy
házikót bontottak széjjel s még egy tutajt állítottak a vízre az
elsőhöz hasonló készülékkel. E másodikat gúzszsal jó erősen
odakötötték az elsőhöz s így most már a két akkora területen,
száraz lábbal biztosan menekülhettek.</p>
<p>Egy éjszakát töltöttek még a szigeten. Haraszttal és
szőlőlevéllel a tutajt még este jól megrakták, az elbontott házikók
tetőfáiból evezőket és kormánylapátokat készítettek, néhány napra
való sült halat s minden szilvájukat a tutajra hordták s korán
hajnalban útra keltek.</p>
<hr class="chap" />
<div class="chapter"></div>
<p><span class="pagenum"><a name="Page_88" id=
"Page_88">-88-</a></span></p>
<h2>ÁZSIAI MŰHELYBEN.</h2>
<p class="summary">(Utasokkal találkoznak. – A kirdai baleset. – A
jenotajevszki fogság. – A kalmuk csikós megint segit. – Balán
uraság. – Valahára jól érzik magukat. – Ujra föltámad a vágy:
meglátni Francziaországot. – Hiába!)</p>
<p>Utazásuk a folyam mentében lefelé történt. A nyugoti szárazföld,
a hol a kalmuk fiú őrizte ménesét, szintén csak sziget, noha nagy
sziget volt. Délre végét érték s uj folyamágra bukkantak. Egész nap
és egész éjjel haladva s még vagy négy folyamágon áthatolva, végre
nyugat felé egy óriási vízre bukkantak, melyet eleinte valamely
tengernek véltek, miután határait, partjait, alig látták. Ez volt
az igazi Volga, a Volgának nyugoti főága. Szélessége itt
megközelíthette az egy mérföldet.</p>
<p>A francziák is folyton nyugot felé tartva, csakhamar
észrevették, hogy folyóvizen úsznak. S miután jól emlékeztek, hogy
a kalmuk fiú ez irányban mutatta Jenotajevszket: egész erejükkel
eveztek folyton nyugot felé. Néhol az óriás folyam oly zátonyos,
oly sekély vízü volt, hogy a tutajt az evezők segélyével tolni
<span class="pagenum"><a name="Page_89" id=
"Page_89">-89-</a></span> taszitani lehetett. Késő éjjel érték el a
partot, most már az igazi szárazföldet.</p>
<p>A következő napon, kellő pihenés után Henri vezetése alatt hatan
kimentek a szárazra útat keresni, falu vagy város után nézni,
emberrel találkozni. Nemsokára a parton találtak is egy nagy,
széles, járt országútat, mely nyugatról vonult kelet felé. Henri
nyugot felé tartott s nemsokára összejött néhány, gyalogszerrel
utazó orosz paraszttal.</p>
<p>Henri a szokásos üdvözlés után azt kérdezé, hogy micsoda falu
vagy város esik ide legközelébb.</p>
<p>Az oroszok nyilván koldusoknak vélték a francziákat, mert a
kérdésre nem is felelve, iszákjukat elővették s szegényes
árpakenyerükből egy-egy kis darabkát adtak mindegyik
francziának.</p>
<p>– Köszönjük az isten nevében, – mondá Henri, – de mi nem
koldusok vagyunk, hanem szerencsétlen utazók; nem tudjuk: merre
járunk, mondjátok meg: hol érünk mi legközelebb várost s merre
menjünk Jenotajevszkbe.</p>
<p>– Jenotajevszk messze van, – mondá az egyik paraszt – hanem ha
ezen az úton egyenesen mentek, nemsokára Kirdába értek.</p>
<p>– Kedves testvérek – mondá Henri a szokásos orosz megszólitással
– adjatok tanácsot, mi tévők legyünk. Mi szegény mesteremberek
vagyunk, munkát keresünk, ti, látom, jó keresztyének vagytok,
minket egy kalmuk kirabolt, nincs semmink, mondjátok meg, hol
találhatunk munkát? Az isten megáld benneteket Szent György és
Szent Miklós segítségével. <span class="pagenum"><a name="Page_90"
id="Page_90">-90-</a></span></p>
<p>– Mi nem tudunk munkát adni, se tanácsot – mondá az orosz – mi
is szegény emberek vagyunk, most pedig Asztrakánba megyünk
halásznak elszegődni. Hanem menjetek Kirdába, menjetek ott a
pópához, én vagyok Petrov, a pópa pedig az én testvérbátyám, az
majd ád jó tanácsot.</p>
<p>Az oroszok tovább mentek s már jól elhaladtak, mikor Henrinek
valami jutott eszébe. Azt gondolta, hátha a tutajt el lehetne adni
az orosz parasztoknak.</p>
<p>Rögtön megfordult társaival s utánuk sietett az oroszoknak.
Utánuk sietett és utánuk kiabált. Az oroszok végre megálltak s
Henri beérte őket.</p>
<p>– Kedves testvérek, szólt hozzájuk, miért mentek gyalog
Asztrakánba, nekünk van tutajunk, mi odaadjuk azt, ha valami
csekélységet adtok érte.</p>
<p>Az oroszok összenéztek, tanakodtak s elhatározták, hogy megnézik
a tutajt. Most már valamennyien együtt haladtak a Volga partján
egész addig, a hol a tutaj feküdt, a rajta hagyott
francziákkal.</p>
<p>Az oroszok jól megvizsgálták a tutaj fáját, s megvallották
őszintén, hogy ők azt Asztrakánban 4–5 rubelért eladhatják ugyan,
de ők azért annyit nem fizethetnek, mert annyi pénzük nincs, hanem
adnak fejenként húsz kopeket s mivel heten vannak, összesen 140
kopeket, három tarisznyát és három kenyeret. A francziák
megcsinálták az alkut, csakhogy még egy tarisznyával s még egy
kenyérrel többet csikartak ki vételár fejében. <span class=
"pagenum"><a name="Page_91" id="Page_91">-91-</a></span></p>
<p>A tutajról a tarisznyákat megrakták sült hallal és szilvával, az
oroszokat a tutajra vezették, tőlük elbúcsuztak s útnak indultak
Kirda felé. Volt most már pénzük is, igaz hogy fejenként csak tíz
kopek, s volt kenyerük is. Szegényes árpakenyér, de mégis útközben
oly jól ízlett nekik, mint a legfinomabb sütemény. Hiszen oly rég
óta nem ettek már kenyérfélét.</p>
<p>A nap már lenyugodott, noha még meglehetős világos volt, mikor a
francziák a kirdai pópához betértek. A pópa a lakház tornáczán
iddogált egy másik oroszszal s a szeszes ital már meglehetősen
meglátszott rajta. A francziák alázatosan hozzájárultak s kezét
egyenként megcsókolták.</p>
<p>– Szent atyám, – mondá Henri, – mi szegény vándorló
mesterlegények vagyunk. Szaratovban egy kis pénzt kerestünk, de egy
kegyetlen kalmuk kirabolt bennünket s egy puszta szigetre kitett.
Majdnem éhen vesztünk, míg megszabadultunk. Most munkát keresünk,
adj nekünk bölcs tanácsot, hol keressünk munkát? A te testvéred, a
jó Petrov, a kivel útközben találkoztunk, ide küldött bennünket jó
tanácsért.</p>
<p>– Ni ni, igaz az! – kiáltott fel az az ember, kivel a pópa
együtt iddogált. – Ez a tarisznya a Petrov tarisznyája, jól ismerem
a madzagjáról. Ezek a csavargók bizonyosan megölték és kirabolták
Petrovot.</p>
<p>A francziák közül egyik elnevette magát, a másik megijedt,
valamennyien zavarba jöttek a képtelen gyanúra. Legelőbb tért észre
Henri s azt mondá a pópának: <span class="pagenum"><a name=
"Page_92" id="Page_92">-92-</a></span></p>
<p>– Isten mentsen szent atyám, mi jó emberek vagyunk, Petrovnak és
társainak egy tutajt adtunk el, ezért adtak heten 140 kopeket és
négy tarisznyát.</p>
<p>– Hazugság az, – kiáltott az idegen ember, – hol vettétek a
tutajt?</p>
<p>Henri elmondotta a szigeti kalandokat, a tutajkészítést s a
menekülést.</p>
<p>– Tehát ezek az emberek, – mondta az idegen, – kirabolták a
Betegek-szigetét is s elpusztították a betegek házait. Hé, hé,
emberek, jertek csak ide! – kiáltott be a konyha felé.</p>
<p>Egy háziszolga előugrott a kiabálásra.</p>
<p>– Eredj, fuss csak Ilia a községházhoz s hívd ide a községi
szolgákat!</p>
<p>A háziszolga elfutott s néhány percz mulva két fegyveres
hivatalszolgával tért vissza. Ezt az időt Henri és társai arra
használták, hogy a pópának könyörögtek s isten oltárára minden
pénzüket oda adták.</p>
<p>– Jól van gyermekeim, – mondá a pópa, – zsebre csúsztatván az
aprópénzt, az majd enyhítésére lesz bűnös lelketeknek. Én nem
segíthetek rajtatok, a törvény rátok tette kezét.</p>
<p>Az idegen, a ki senki se volt más, mint a község második
előljárója, a megérkezett hivatalszolgáknak azt parancsolta, hogy
kötözzék meg a francziákat. Szegény menekülők nem állhattak ellent,
este is volt már, lehetetlen volt az önvédelem. Megkötözve egy ólba
hurczoltattak s ott kellett tölteniök az éjt fázva, dideregve,
kopasz földön. Szomorú éjszaka volt ez. <span class=
"pagenum"><a name="Page_93" id="Page_93">-93-</a></span></p>
<p>Egész éjjel szemüket sem hunyták be. Ujra erőt vett rajtuk a
kétségbeesés, mint akkor, midőn a kalmuk kitette őket a puszta
szigeten. Már-már lábbadozó szerencsétlen betegjeiket ujra elővette
a kór és erőtlenség.</p>
<p>Reggel két lovas kozák őrizete mellett elkisérték őket. A kik
menni tudtak: azok gyalogszerrel, a betegek rozzant, fakó kocsin.
Délben egy kis darab rozs kenyeret kaptak ebédre s így
hurczoltattak be estére Jenotajevszkba, a járási főnöknek,
iszpravniknak, börtönébe.</p>
<p>A jenotajevszki iszpravnik börtöne bűzös, nyirkos, nyomorult
hely, mely azonban meleget mégis adott. Csak a miatt is, mert a
börtön zsúfolásig tömve volt oroszszal, kozákkal, kalmukkal és
tatárokkal.</p>
<p>Heteket töltöttek itt a nélkül, hogy csak meg is kérdezték
volna: mi a bűnük, vagy mi a mentségük. Börtöntársaik azzal
mulattatták őket, hogy eltölthetik itt a telet is, tavaszt is, még
sem vezetik őket a biró elé, hacsak pártfogójuk nem akad. No, a
szegény francziák abban az egyben megnyugtatták magukat, hogy nekik
pártfogójuk csakugyan nem akad.</p>
<p>Egyszer, mikor már a hó is leesett, uj foglyokat hoztak közéjük
s az uj foglyok közt egy fiatal kalmukot, ki a francziák előtt
ismerősnek látszott. Összenéztek és összesúgtak, mintha ők ezzel
már találkoztak volna valahol. Végre valamelyiknek eszébe jutott,
hogy a fiatal ember hasonlít ahhoz a kalmuk fiuhoz, ki őket a
Beteg-szigeten tűzszerszámmal és jó tanácscsal ellátta.
<span class="pagenum"><a name="Page_94" id=
"Page_94">-94-</a></span></p>
<p>Henri megszólitá:</p>
<p>– Héj fiú, nem vagy te csikós gyerek, a ki az uraság lovait
őrizted ezelőtt két hónappal a Beteg-sziget melletti szigeten?</p>
<p>A fiú szemeit mereszté s komolyan hallgatott.</p>
<p>– No csak beszélj, az isten azért adta szádat és nyelvedet, hogy
felelj, ha kérdeznek.</p>
<p>– Én őriztem az én uram lovait, de mit akarsz te én velem?</p>
<p>– Látod fiú, te jó ember voltál, minket a Beteg-szigeten
megmentettél, aczélt és tűzkövet is adtál, most meg akarom köszönni
szivességedet.</p>
<p>– Mivel köszönnéd, te is csak olyan ártatlan ember vagy most,
mint én.</p>
<p>– Miért hoztak ide?</p>
<p>A fiú elnevette magát s mosolyogva felelt:</p>
<p>– Mert egy kozák belém veszett a kabak mellett, én meg
védelmeztem magamat s a kozák meghalt.</p>
<p>– Mi lesz most már veled?</p>
<p>– Ha az én uram akarja, rám vernek száz kancsukát s aztán
elvisznek a kozák helyett katonának, ha pedig az én uram azt
akarja, akkor nemsokára kiszabadulok, csakhogy az Aktubán túl kell
lennem egy pár esztendeig. Mert az én uram jó ember és nagy úr.</p>
<p>– Hogy hivják az uradat?</p>
<p>– Az uram, mikor itt lakik, akkor orosz és Balanov a neve, mikor
pedig Tülmenkőjiban lakik, akkor kalmuk és Balán a neve. Az én uram
nagyobb úr, mint az iszpravnik uraság. <span class=
"pagenum"><a name="Page_95" id="Page_95">-95-</a></span></p>
<p>Henri elgondolkozott. Gondolatait közölte társaival. A fiú jó
gyerek. Ha megszabadul: ő lehet szószólójuk az uraság előtt. Hátha
az uraság őket is megszabadítja.</p>
<p>Ujra szóba ereszkedett a fiúval.</p>
<p>– Látod fiú, mi is szegény emberek vagyunk, mi is szeretnénk
szolgái lenni a te uraságodnak.</p>
<p>– De ti nem tudtok se lovat őrizni, se halászni, se sót mosni,
hát miért akartok ti az én uramnak szolgái lenni?</p>
<p>– Mi többet tudunk annál. Mi tudunk olyan szép ruhát varrni, a
milyen nincs a te uradnak; mi tudunk olyan szép butorokat faragni,
a milyenek még a te uradnak palotájában sincsenek. Mi tudunk
csinálni kulcsot, lakatot, zablát, kengyelvasat és mindenféle
fegyvert. Mi tudunk sok mindenfélét csinálni, mindazt a városba
elvinni, sok pénzt szerezni s neked is szép khalatot, szép nyerget,
szép ostort, szép kést és fegyvereket adni, ha innen
megszabadulunk.</p>
<p>A fiú mosolygott és gondolkodott.</p>
<p>– Ha megszabadulok, megmondom a főgazdának, az majd megmondja az
én uramnak, mert az én uram én velem nem beszél.</p>
<p>– De nem felejted el?</p>
<p>– Én nem felejtem el, hanem ti se felejtsétek el, a mit
igértetek. Aztán két annyit adjatok, mint a mennyit igértetek, hogy
fele annak a főgazdáé legyen.</p>
<p>A francziák készségesen megigértek mindent s napról-napra mind
jobban összebarátkoztak a kalmuk fiúval. Tőle tudták meg, hogy a
Beteg-sziget arra való, hogy <span class="pagenum"><a name=
"Page_96" id="Page_96">-96-</a></span> a falubeliek az öreg,
tehetetlen és gyógyíthatlan betegeket isten nevében oda vigyék s
ott magukra hagyják, noha azt tiltja az iszpravnik a
keresztyéneknek.</p>
<p>A fiú, kinek Mekle volt a neve, csakugyan nem sokáig volt a
börtönben. Alig tíz vagy tizenkét nap múlva kihívták s többé a
börtönbe vissza nem vezették. Vagy megkapta a korbácsot és elvitték
katonának, vagy pedig megszabadult.</p>
<p>Ujév táján a francziák is megszabadultak. A börtönfelügyelő az
iszpravnik elé kisérte őket.</p>
<p>– No csavargó kutyák, – mondá az iszpravnik, – szerencsétek,
hogy Petrov és a többi kirdai emberek, a kiket kiraboltatok, meg
nem haltak, és szerencsétek, hogy Balanov úr szolgálatába vesz
benneteket. Most takarodjatok szemem elől. Egy szolga majd oda
kisér benneteket Balanov úrhoz.</p>
<p>Ez azt jelenté, hogy Mekle is megszabadult s hogy szószólójuk
lett a főgazdánál és az uraságnál.</p>
<p>A kalmuk uraság palotája csakugyan kitünt a többi jenotajevszki
házak között s Mekle azt csakugyan a legszebbnek tekintheté. Nem az
utczára dűlt, nem házsorban állott, hanem kert közepén feküdt.
Téglából a fala, égetett zsindelyből a teteje, még villámháritó is
a tető felett, melyet szareptai herrnhuti német lakatos készitett
remekben.</p>
<p>A palota egy emeletes volt, elől oszlopos verandával s egész
homlokzata tarka kőmives czifrázatokkal felékítve. Hat vagy hét
lépcső vezetett fel a földszinti előcsarnokba, a honnan a szobák és
mellékhelyiségek nyiltak. <span class="pagenum"><a name="Page_97"
id="Page_97">-97-</a></span></p>
<p>A palota körül egy egész kis falu állott épületekből, melyekben
a kalmuk uraság cselédei, szolgálói, kozákjai, kalmukjai, halászai,
lovai, tehenei és kutyái laktak. Ez épületek azonban már orosz
mintára mind fából voltak faragva és összállitva. Pinczék és
jégvermek is voltak itt-ott, mindenféle módon készített halak és
kaviárok raktározására s üdén tartására. Nagy szinek, hol zsákokban
fel volt halmozva salétrom, konyhasó és csudasó. Volt egy ácstelep
is, hol hajókat, dereglyéket, csónakokat s halászó czövekeket
furtak, faragtak, kalapáltak. Egy szóval Balanov telepéből
kilátszott az orosz uraság és kalmuk kereskedő.</p>
<p>Az iszpravnik szolgája ide vezeté a francziákat.</p>
<p>A francziák valóban siralmas állapotban voltak. Tél volt, hideg
volt, hóban kellett idáig törtetniök. Mezítláb, födetlen fővel,
kiéhezve, elsoványkodva, gubanczos hajjal és szakállal, alsó
fehérruha piszkos foszlányaiban didergő testtel s vaczogó fogakkal
vezettettek Balanov elé. Inkább ázsiai vándorló czigányoknak
látszottak, kik most jöttek a sós pusztákról, mint európai képzett
iparosoknak.</p>
<p>Balanov egy nagy földszinti teremben üldögélt és dohányzott a
kandalló mellett, melyben vígan pattogott az égő hasáb. Háta mögött
állott egyik tisztje s a mögött Mekle, a kalmuk fiu. Az uraság egy
korbácsot suhogtatott kezében. Ezzel játszott. Kora a 40–50 év
közti életidőre mutatott. Fekete arczszine, sűrű tömött bajusza és
szakála világosan mutatta a kalmuk eredetet. Vonásaiban ravaszság
és kedélyesség tükröződött. <span class="pagenum"><a name="Page_98"
id="Page_98">-98-</a></span></p>
<p>Balanov hosszasan végignézte a nyomorult francziákat. Végre
lassú, némileg megvető hangon szólt hozzzájuk:</p>
<p>– Ti vagytok azok a hires iparosok? Hiszen ti csavargó koldusok
vagytok.</p>
<p>A francziák lehajták fejüket s mellükön összetett kezekkel
alázatosan hallgattak. Csak Henri szólt:</p>
<p>– Kegyelmes úr, most koldusok vagyunk és éhesek és rongyosak és
betegek. De ha ruhát és munkát kapunk, kegyelmes úr elhiszi, hogy
mi európai mesteremberek vagyunk.</p>
<p>– Igen, de csak németek, miért nem mentek Szareptába?</p>
<p>– Mi nem vagyunk németek, mi francziák vagyunk, azt sem tudjuk
merre van Szarepta.</p>
<p>Balanov egy pillanatig gondolkozott.</p>
<p>– Francziák, francziák! Miféle mesterséget tudtok?</p>
<p>– Van köztünk egy pár szabó, egy pár asztalos, ács, lakatos, van
egy órás is, egy fegyverkovács, szíjgyártó és varga. Tudunk kötelet
verni, réz és bádogos munkát is csinálni, csak műhelyünk és
szerszámunk legyen.</p>
<p>Balanov félig kétkedő ravasz szemekkel méregette őket s
korbácsát suhogtatá.</p>
<p>– Mit tudtok, mit nem tudtok, majd meglátom. Az iszpravniktól
megvettelek benneteket s azt a munkát végezitek a mit én
parancsolok. Ha meg akartok szökni: befojtatlak benneteket a sós
tóba. Értitek?</p>
<p>A francziák megijedtek. Úgy lettek eladva és megvásárolva, mint
a barom. Eszökbe jutott, nem jobb <span class="pagenum"><a name=
"Page_99" id="Page_99">-99-</a></span> lett volna-e benn maradni az
iszpravnik börtönében. Henri azonban feltalálta magát:</p>
<p>– Kegyelmes úr, majd munkánk után itéljen fölöttünk, ha majd
erőnk, egészségünk helyre áll. Mi nem akarunk megszökni, ha
szabadon leszünk is. Minket köt az adott szó, mert mi francziák
vagyunk és katonák voltunk.</p>
<p>– Kinek a katonái voltatok?</p>
<p>– Mi a nagy császárnak a katonái voltunk.</p>
<p>– Miféle nagy császár katonái? A fölséges czáré vagy a török
szultáné?</p>
<p>– Mi Napoleon katonái voltunk.</p>
<p>– Napoleon? Miért nem mondtátok előbb? Ismertétek ti
Napoleont?</p>
<p>– Én láttam kétszer – szólt Henri – egyszer olyan közelről, hogy
csak tíz lépésnyire voltam tőle.</p>
<p>– Te akkor derék ficzkó lehetsz, – szólt Balanov s fölkelvén a
zsölyeszékből, gyöngén egyet huzott a korbácscsal Henri nyaka közé.
– Ki látta még közületek? – kérdezé.</p>
<p>– Én is láttam, én is láttam, – szólt vagy öt franczia. Én
Auszterlitznél láttam, én Moszkaunál kétszer láttam! – kiáltott föl
egyik s másik.</p>
<p>– Hát ti nyavalyások, nem láttátok? – szólt az uraság a többi
francziákhoz, a kik némán maradtak.</p>
<p>– Nekünk az isten nem adta meg ezt a szerencsét, – szólt közülök
egyik.</p>
<p>– Hát aztán milyen ember volt Napoleon? Mennyi arany meg gyémánt
volt a ruháján? Mekkora kardot <span class="pagenum"><a name=
"Page_100" id="Page_100">-100-</a></span> szokott a csatába vinni?
Hány lovat vitt magával? Volt-e olyan magas termetü, mint én?</p>
<p>Balanov egész tűzzel, rohamosan intézte e kérdéseket a
francziákhoz. Henri egészen fölvidult, magához tért s ügyes
ötlettel kizsákmányolta a kalmuknak e kiváncsiságát.</p>
<p>– Olyan magas termetü nem volt, mint a kegyelmes úr, hanem ő is
erős volt, mint az aczél. Ő is olyan erős volt, mint a kegyelmes úr
és ő is úgy tudott parancsolni.</p>
<p>Balanov nagy önteltséggel hallgatta a hízelgő szavakat. Még
néhány perczig beszélgetett a francziákkal s aztán ekként szólt
hozzájuk:</p>
<p>– Most takarodjatok ki a pitvarba, várakozzatok ottan, majd
Zabdir tudtotokra adja parancsolatomat.</p>
<p>A francziák kezet csókoltak s kimentek a pitvarba, melynek
szellős, rideg levegője nagy ellentétben állt mind a szoba
melegével, mind az ő ruhájuk épségével. Sokáig azonban nem kellett
várakozniok; Zabdir, az a kalmuk férfiu, ki az uraság mögött állott
s ki annak egyik főtisztje volt, nemsokára kijött a teremből s vele
együtt kijött Mekle is.</p>
<p>– Kaptok egy házat – szólt Zabdir a francziákhoz – kaptok
ennivalót s estére ruhát is. Az uraság kegyelmébe fogadott
benneteket, legyen gondotok rá, hogy nekem is kedvemben járjatok.
Most menjetek Mekle után.</p>
<p>Ezzel Mekle előre ment, a francziák utána. Jó tova mentek a
palotától fák és faházak közt a hóban, midőn <span class=
"pagenum"><a name="Page_101" id="Page_101">-101-</a></span> Mekle
egy faház előtt megállott, annak ajtaját belökte, a házba bement s
egy öreg embert és egy öreg asszonyt kilökött, a gunyájukat s
rongyaikat is utánuk hajitotta s a francziákat oda bevezette.</p>
<p>– Ez lesz a lakástok, míg az uraság mást parancsol. Szalmát
hozhattok magatoknak a kazalból, onnan la, fűtni való fát találtok
a ház mögött, a ruhátokat majd megkapjátok, most pedig ketten
jertek velem takaró pokróczért.</p>
<p>Két franczia elment Meklével a pokróczért, a többi rögtön neki
állt a háznak, annak egyetlen nagy szobáját kitisztogatták
teljesen; a szalmát, szemetet belőle kisöpörték, kidobálták; a
kemenczében és katlan alatt rögtön nagy tüzeket gerjesztettek, a
kazalból uj tiszta szalmát hoztak be elegendő nyalábbal s midőn
pokróczaik is megérkeztek, teljes gyönyör érzetével nyujtózkodtak
végig a meleg szobában. Ebédre forró theát kaptak, meleg pilavkását
ürühussal, zöldséget édesen s jó kenyeret. Megállapodtak abban,
hogy tizenhárom év óta, mióta Francziaországot elhagyták, még oly
jól nem érezték magukat, mint most.</p>
<p>Estére csakugyan kaptak uj ruhát is. Bokáig érő inget, durva
házi vászonból, de ujat, tisztát s minden főre négy darabot. Szürke
posztóból gyapottal bélelt nadrágot, uj bagaria csizmát, báránybőr
mellest s birkabőrrel bélelt ujjas orosz felsőkabátot derékszíjjal
s fekete báránybőr süveget. Mekle gondoskodott nekik ollóról és
borotválkozó eszközökről, továbbá minden szükséges edényről is,
hogy ételüket, italukat maguk készíthessék. <span class=
"pagenum"><a name="Page_102" id="Page_102">-102-</a></span> Pár nap
mulva, miután már jól felmelegedtek, tiszta, tápláló ételt és italt
élveztek, jól aludtak s magukat egy kissé kicsinosították, maguk is
alig ismertek egymásra. Mikor pedig az urasághoz bekéredzkedtek,
hogy kegyeit megköszönjék, az uraság csak elbámult az ő uj
cselédjein, a kikről most már egyáltalán elhitte, hogy ezek bizony
Napoleon katonái is lehettek. Mondott is annyit Zabdirnek, mikor
tőle eltávoztak:</p>
<p>– Szerencséjükre csakugyan nem németek.</p>
<p>A francziák munkát kértek, hogy tartozásukat leróhassák s
hálájukat kimutathassák. Az uraság azzal ereszté el őket, várjanak,
majd gondoskodik műhelyről. Ez a gondoskodás azonban nem történt
meg hamarosan. Az uraság nemsokára eltávozott Jenotajevszkből
valamelyik ismerőséhez, vagy távoli birtokaira vadászni s nem is
jött meg márczius vége előtt. Hiába esenkedtek a francziák munka
után, Zabdir csak azzal fizette ki őket, hogy mind bolond ember az,
ki munkán töri a fejét, mikor a nélkül is megélhet. Nem tehettek
egyebet, mint átengedték magukat az édes semmittevésnek s a
gondnélküli életnek, a mitől pedig ugyan régóta elszoktak már.</p>
<p>Április első hetében elment a jég a Volgáról s ugyanekkor az
uraság is haza jött. Április közepén a francziákat fölrakták egy
dereglyére s egy csomó sziget mellett elhajózva, átszállították
őket az Aktuba partjára Szelitrennójába. Innen pedig lóháton fél
nap alatt elértek Tülmenkőjibe, Balanovnak egy kis falujába, mely a
sós puszták szélén fekszik, s melyen át vezet egy karaván
<span class="pagenum"><a name="Page_103" id=
"Page_103">-103-</a></span> út Orenburg és Orszk felé. Ez leendett
a francziáknak műhelytanyájuk.</p>
<p>Meklének igaza volt. Itt az uruk csakugyan nem orosz volt, hanem
valóságos kalmuk, még pedig falujában és a pusztán oly hatalommal,
mintha valóságos fejedelem lett volna. Talán valósággal is ama
kalmuk törzsfőnökök egyike volt, kik az asztrakáni kormányzók, a
kozák hetmanok, a kerületi főnökök megvesztegetése folytán
rendszeres alku mellett bizonyos korlátolt fejedelmi jogokat
élveznek.</p>
<p>Balán azonban nagymérvü kereskedést is űzött. Őszszel és
tavaszszal több mint ötszáz munkás foglalkozott zsoldjában és
részére halászattal Szelitrennójától Krasznojárig, sőt még a Volga
torkolatánál is. Mindenütt páczolták, szárították, sózták,
füstölték a halat, készítették a kaviárt és vizahólyagot, volgai
héringet és szareptai balzsamot. Ezenkívül óriási ménesei és
juhnyájai voltak. A lovakat egyaránt szállította Nizsni-Novgoródba
és a Kaukázusba Mosdokig.</p>
<p>Kereskedett prémbőrökkel és mindenféle sóval és dohánynyal. A
sós tavakon egész nyáron át dolgoztak munkásai, oroszok és kozákok.
Jenotajevszken kívül Vladimirovkában és Czárjevben is voltak
sóraktárai. Tülmenkőjiban palotája volt, palotájában háremet
tartott, noha nem egészen a törökök szigorával s voltak itt
gyermekei is nagy számmal, kiket valóságos oroszokká nevelt, noha ő
itthon még mindig ragaszkodott az ősi kalmuk szokások egy részéhez
– életmódban, mulatságban, kegyetlenségben. <span class=
"pagenum"><a name="Page_104" id="Page_104">-104-</a></span></p>
<p>A francziák számára egy nagy, hosszú épületet emeltetett itt,
melynek különböző rekeszei szolgáltak a francziáknak műhelyül és
lakóhelyül. Minden iparágra külön műhelyt rekesztetett el s minden
műhelybe maga szerezte be Zabdir segítségével az illető
szerszámokat. E szerszámok ugyan nem voltak a legjobbak, de Balán
mégis csakhamar meggyőződött arról, hogy a francziák teljesen urai
adott szavuknak s azért, midőn ezek panaszkodtak szerszámaik
silánysága fölött, menten felülteté őket trojkákra s elvitte
Czárjevbe, Czáriczinbe és Szareptába, hogy ott szerezzenek be olyan
szerszámokat, a minőket legjobbaknak vélnek, árát ne kérdezzék.</p>
<p>Ekként jól felszerelve a francziák egész erővel és jókedvvel
láttak a munkához s két év alatt 1825-ben és 1826-ban roppant tömeg
iparművet összedolgoztak az uraságnak, ki azokat az Aktubán
leszállította Asztrakánig s fölszállította Czáriczinig és Dubovkáig
s nagy vásárokat ütött és szép pénzt vett be belőlük. Az első
nyártól kezdve minden francziának adott hetenként a teljes
ellátáson és ruhán kívül 50 kopeket, a melyből a francziák a
második év végére már mintegy 400 rubelt gyűjtöttek és tettek
félre.</p>
<p>A jóllét, a gondtalan és biztos élet s a pénz ujra
feltámasztotta a francziákban a szabadság ingerét, a menekülés
szándékát s a honvágyat, visszatérni Francziaországba. Miután
Meklének és Zabdirnak mind elkészítették azt, a mit igértek, sőt
még annál is többet s miután Tülmenkőjiban minden férfit és
asszonyt jó barátjukká tettek, <span class="pagenum"><a name=
"Page_105" id="Page_105">-105-</a></span> a kivel csak érintkezésbe
jöttek s a francziákat mindenki jó és szelid embereknek tartotta, a
francziák megkisértették ama kérelmük előadását, hogy az uraság
ereszsze őket szabadon.</p>
<p>Az uraság komor képpel hallgatta meg kérelmüket s nyers
parancsoló hangon felelt:</p>
<p>– Akkor eresztelek el benneteket, ha majd nekem tetszik. Még
hasznot nekem nem hoztatok. Én haszonért váltottalak ki benneteket
Jenotajevszkből. Eddig csak a váltságdíjat, a műhely, szerszám,
ruha árát kerestétek meg és mégis adtam nektek hetibért. Hasznot,
nyereséget csak ezután várok belőletek. A birkát és lovat sem azért
szerzem, hogy annyit adjanak érte, a mennyibe nekem került.
Takarodjatok munkára.</p>
<p>A francziák hosszú orral távoztak. S aztán maguk között
bizalmasan tanácskoztak jövendő sorsuk felől. Mérlegelték a szökés
esélyeit. Az esélyek nem voltak kedvezők. Asztrakán felé nem
lehetett menekülni, mert a Kaspi-tengeren vagy a Kaukázusban Európa
és Ázsia legvadabb népei közé jutottak volna. A menekülés csak
nyugot felé volt lehetséges. Igen, de Balán kocsin lovon, hajón
mindenütt nyomukban lehetett s azt már tapasztalták, hogy az orosz
hatóságok előtt Balán föltétlen biztossággal keresztül tud vinni
mindent. Elhatározták tehát, hogy pár évig még maradnak s valamely
kedvező alkalomra várakoznak. Addig is azonban biztositaniok kell
az uraság kegyeit.</p>
<p>Ujra bekéredzkedtek az urasághoz. Henri volt – mint mindig – a
szónok. <span class="pagenum"><a name="Page_106" id=
"Page_106">-106-</a></span></p>
<p>– Kegyelmes úr jótéteményét, hogy bennünket a nyomortól és
haláltól megmentett, lelkünkből megköszönjük és meg is akarjuk
hálálni. De mi magunk mégis kevés hasznot tudunk hajtani a
kegyelmes úrnak, ha pedig meghalunk, vagy megbetegszünk, csak
terhére leszünk. De ha kegyelmes úr fiatal gyerekeket hozatna a
falukból és városokból, azokat megtanítanánk a magunk tudományára s
akkor kétszeres, háromszoros erővel dolgozva kétszeres-háromszoros
hasznot hajtanánk.</p>
<p>A kalmuk uraság képe felvidult. Ez még nem jutott eszébe. Pedig
olyan világos volt.</p>
<p>– Hozatok nektek gyerekeket.</p>
<p>– Köszönjük kegyelmes úr. Lehet-e majd két esztendő mulva
szabadságért könyörögnünk?</p>
<p>– A mi egy nap mulva lészen eljövendő, arról beszéljünk egy nap
mulva; a mi pedig két esztendő mulva lészen eljövendő, arról
beszéljünk két esztendő mulva. Többé nekem a szabadonbocsátást elő
ne hozzátok, mert megkorbácsoltatlak benneteket. Zabdir – kiáltott
a tiszthez – ezek az ebek két napig nem kapnak ivóvizet. Legyen rá
gondod.</p>
<p>Valódi harag, vagy csak rémítés volt-e az uraság szigora, azt a
francziák nem vették észre. Annyi bizonyos volt, hogy Balanov a
kapzsiság mellett is, mely a francziák helyzetének
kizsákmányolására ösztönzé, nem egyszer jó indulatot is tanusított
ezek iránt. Ezúttal azonban a büntetés végrehajtása megkezdődött. A
vízhiány pedig éppen itt a sóspuszták szélén borzasztó büntetés.
Ott, hol a levegő is, melyet beszívnak, sóval <span class=
"pagenum"><a name="Page_107" id="Page_107">-107-</a></span> van
tele, hol az ivóvízre éppen ezért kétszeres a szükség, ott a
szomjuság kínja előbb beáll s égetőbb mint másutt. Szerencséjükre
azonban a francziáknak, a második huszonnégy órai büntetést akár
Zabdir, akár az uraság elengedte.</p>
<p>S mégis belátták a francziák, hogy az uraság kapzsisága miatt
rendes úton-módon nincs menekvésük. Nincs mindaddig, míg el nem
gyengülnek, ki nem öregesznek a munkából. Akkor pedig minek az
élet, ha annak erejét szolgaságban, öregségét a kegyelemkenyér
gyalázatában, vagy tán nyomorban kell eltölteni. Szomoru napok után
szomoru esték és éjszakák borultak a francziákra, mikor mindezt
meggondolták s mikor a honvágy, a szép Francziaország utáni
sóvárgás eltölté szivöket s midőn más részről a fölgerjedt képzelet
túlzó vonásokban, rémletes arányokban festé előttük azt a sorsot,
mely ugyan európai szabad emberhez nem méltó, a nagy császár
katonájához szégyenletes, de a mely Balanov szeszélyei daczára is
mégis csak sokkal jobban tűrhető, mint a petropavlovszkóji bánya,
vagy az orenburgi dologház, vagy a Beteg-szigetbeli
vadember-élet.</p>
<p>Ez is eszükbe jutott lassankint a francziáknak. S aztán volt egy
körülmény, mely nyugalmukat visszaadta, sőt vidámságot is szerzett
nekik. Balanov csakugyan hozott vagy tizenöt orosz kozák kölyket
valahonnan; kiket aztán beállított a francziák szolgálatába
tanoncznak. Sok mulatság forrása volt ez orosz fiuk ostobasága. De
a francziák szivesen vesződtek velük, örömmel oktatták, némi
elégtétel érzetével tanítgatták őket. E fiuk voltak <span class=
"pagenum"><a name="Page_108" id="Page_108">-108-</a></span> azok,
kik szolgái lévén a szolgáknak, pillanatonként azon édes csalódásba
ringatták a francziákat, hogy ők is fölebbvalói, ők is urai
valakinek.</p>
<p>Telt az idő, múltak a hónapok; az orosz és kozák fiuk, egy
párnak kivételével, tanulékonyaknak bizonyultak, szaporodott az
árúkészlet s Balanovnak kilátása volt, hogy kettős hasznot is tud
húzni lassanként a francziákból. Ujra eltelt két esztendő a nélkül,
hogy a francziák csak néhány napra is kitették volna lábukat
Tülmenkőjiból. Most már vásárra sem eresztették őket.</p>
<p>De azért folyton járt eszük a szabaduláson. Száz tervet
kovácsoltak, száz tervben megállapodtak, száz esélylyel
számítottak, de a százegyedik esély, mely eszükbe jutott, mégis
visszatartá őket a szökéstől. Fülükbe jutott az is, hogy
Oroszország és Törökország között kiütött a háboru, a mi egyáltalán
nem tette ajánlatossá rájuk nézve a szökés kisérletét.</p>
<hr class="chap" />
<div class="chapter"></div>
<p><span class="pagenum"><a name="Page_109" id=
"Page_109">-109-</a></span></p>
<h2>UJABB BUJDOSÁS.</h2>
<p class="summary">(Mussza Nukhár bej. – Egy franczia megnősül és
Ázsiában marad. – Megalkuvás a cserkeszekkel. – A sós pusztákon. –
Valahára a tengerhez érnek. – Karaszor bég. – Megint csak
rabszolgákká válnak.)</p>
<p>Az 1830-ik év tavaszán egy kaukázusi cserkesz főur, Mussza
Nukhár bej, látogatta meg valami czélból Balánt a tülmenkőji
palotában. Ott időzött heteken és hónapokon át. Gyakran benézett a
műhelyekbe is s gyakran elbeszélgetett egyről-másról a
francziákkal. Megtudta ekként, hogy a francziák európai emberek és
menekülők. Egy alkalommal ezt a kérdést intézte hozzájuk:</p>
<p>– Nem szeretnétek ti haza menni a magatok országába?</p>
<p>– Szeretnénk bizony, hanem nem rajtunk áll, nekünk itt
dolgoznunk kell az uraság részére.</p>
<p>– Hm, ilyen szolgákat, a kik pénzt keresnek az uruknak, magam is
szerettem volna az én váramban.</p>
<p>Néhány nap múlva Nukhár bej ujra előhozta a menekülést.
<span class="pagenum"><a name="Page_110" id=
"Page_110">-110-</a></span></p>
<p>– Ha az uraságtól elkéredzkedtek Csernijárba vagy Czáriczinba,
én meg tudlak benneteket szabadítani vagy jobb szolgálatot tudok
szerezni.</p>
<p>– Óh kegyelmes úr, nem érdemeljük mi tőled ezt a nagy
szivességet.</p>
<p>E szavakat Henri mondta, de azért a francziák, mikor a cserkesz
magukra hagyta őket, mégis komoly tanácskozás alá vették szavait.
Elhatározták, hogy kellő óvatossággal tárgyalásba bocsátkoznak
vele, ha biztos lehetőséget mutat és ajánl a menekülésre.</p>
<p>Pár nap mulva megint náluk volt a cserkesz s megint előhozta a
menekülést:</p>
<p>– Kegyes úr – mondá Henri – mivel akarod te, hogy mi
megérdemeljük az általad való szabadulást?</p>
<p>– Ha van pénzetek: fizettek nekem ezer rubelt; ha pedig nincs
pénzetek: akkor dolgoztok nekem ugyanannyit.</p>
<p>– Talán van annyi pénzünk, de hogy és merre tudnál bennünket
megszabadítani? Mi Törökország felé akarunk haza menni.</p>
<p>– Az az én gondom, a fizetés pedig a ti gondotok. Ha városba
jöttök, én onnan elviszlek benneteket a Fekete-tengerre s onnan
török hajón elmehettek Sztambulba.</p>
<p>– Ha téged, kegyes úr, meg nem sértünk, azt kérdezzük, mi dolgod
van néked a mi megszabadításunkon kívül a Fekete-tengernél?</p>
<p>– Oktalan állatok! Az oroszok bejöttek falumba és beültek
váramba, én pedig megalkudtam vélük, hogy <span class=
"pagenum"><a name="Page_111" id="Page_111">-111-</a></span> három
évig nem megyek haza, de három év múlva haza megyek s akkor falumat
és váramat visszaadják. Három évig pedig csak nem lehetek
Tülmenkőjiben.</p>
<p>A francziák ujra meg ujra tanácskoztak. Sorsuk nem volt rossz,
noha nem voltak szabad emberek. Étel, ital, hajlék, ruházat, munka
és egy kis pénzecske is mindig biztosan megvolt számukra; legalább
addig, míg öregség vagy betegség miatt el nem gyengülnek. Mi sors
vár aztán reájuk: nem lehetett elgondolni. Szünik-e egykor a kalmuk
uraság kapzsisága, hajlandó lesz-e egykor nekik a szabadságot
visszaadni: erre senki se adhatott feleletet.</p>
<p>Annyi bizonyosnak látszott, hogy minél több hasznot hajtanak
neki: annál nehezebb és koczkázatosabb előtte a szabadulást csak
föl is említeni. A szökés pedig sehogy se látszott
czélszerünek.</p>
<p>– Én pedig, – szólt Henri egy éjszakán, midőn a menekülésről
tanácskoztak, – én pedig barátaim itt nem maradok. Akár jutok el
Francziaországba, akár nem, én innen eltávozom. Mikor és miként
távozom, azt magam sem mondhatom meg. De bár ujra át kelljen élnem
az eddigi szenvedéseket, én ujra neki megyek a világnak. Ha
bizonyos volnék is a halálról, még akkor is neki megyek. Most már
negyven éves vagyok, én hazámban akarok meghalni. Meglehet, Harvey
és a többiek már otthon vannak. Szegény Monteau, ha nem hallgattunk
volna rá, talán már mi is otthon volnánk.</p>
<p>E sóhaj volt az, a mi már talán százszor kiröppent a kis
társaság szívéből. S mégis a többi franczia épen <span class=
"pagenum"><a name="Page_112" id="Page_112">-112-</a></span> nem
látszott oly elhatározottnak, mint Henri, a kit pedig mintegy
hallgatag megegyezéssel, vezetőjüknek tekintettek. Azonban mint oly
gyakran, most is egy külső körülmény sietteté elhatározásukat.</p>
<p>Meg kell jegyezni, hogy két társuk időközben elhalt. Valami
veszedelmes, ismeretlen láz támadta meg őket Tülmenkőjiben s
gyógyitásuk nem vezetett eredményre. Sírva, zokogva kisérték ki
őket a pusztára, hol a kalmukok temetője mellett helyezték őket
föld alá, díszesen faragott két kereszttel diszitvén föl a két
sírhalmot, melyet a francziák soha sem láttak többé s melyről ott
Francziaországban az elhagyott rokonok és ismerősök még csak
sejtelemmel sem bírtak soha is.</p>
<p>A második temetés után egyik társuk kijelenté, hogy ő sohase
megy el e vidékről, nem koczkáztatja többé életét s életének
nyugalmát és jóllétét. Ő itt marad és meg fog nősülni.</p>
<p>E kijelentés alig pár nappal történt az előtt, mikor Nukhár bej
Tülmenkőjibe érkezett. E kijelentésre különben a legfőbb okot az
szolgáltatá, hogy a franczia nagyon mélyen talált egy kalmuk leány
szeme közé nézni, ki a palotában az uraság egyik elsőrangu nejének
volt szolgálója s kinek szülői Asztrakántól délre, a Kaspi-tenger
partján, Szinszkilinszkiben laktak s kit neje kérelmére Balán
néhány paripán vett meg vagy cserélt be szüleitől.</p>
<p>A franczia bekéredzkedett az urasághoz s előadta alázatos
kérelmét, mely abból állott, hogy az uraság engedje meg a kalmuk
leánynak feleségül vételét. <span class="pagenum"><a name=
"Page_113" id="Page_113">-113-</a></span></p>
<p>Az uraság láthatólag jó kedvvel, mosolyogva hallotta a
francziának komoly szavait.</p>
<p>– Hát aztán, ha feleséged lesz, hogyan hurczolod azt magaddal,
ha egyszer megszabadítanálak.</p>
<p>– Sehogyse kegyelmes úr, itt maradok Tülmenkőjiben.</p>
<p>– Azt ugyan okosan határoztad el, mert ha el nem határoztad
volna, akkor is csak itt kellene maradnod. Hanem hát, mid van
neked, mit adsz a leányért?</p>
<p>A franczia nem egészen fogta föl jól a kérdést s azért csak
annyit felelt:</p>
<p>– Mit adnék mást? Magamat adom.</p>
<p>Az uraság elkaczagta magát s aztán azt felelte:</p>
<p>– Ilyen ökrök vagytok ti európai szolgák. Hiszen az a lány nekem
szolgálóm, az apjának pedig lánya. Mivel váltod ki tőlem s mivel
veszed meg az apjától?</p>
<p>A franczia előtt furcsa szinben kezdett mutatkozni a világ. Most
értette már meg, hogy kell szerezni feleséget, ha a kalmuk lányok
közt akar nőt szerezni. De miután az uraságnak jó kedve volt, egész
bátorsággal felelt:</p>
<p>– Kegyelmes urat megkérem, hogy engedje el a váltságdíjat s
adjon nekem és feleségemnek egy kis faházat és egy kis szabadságot,
a pénzemet pedig kétfelé osztom s aztán 60 rubelt adok a lány
apjának, a másik 60 rubelen pedig veszek a lánynak ajándékot.</p>
<p>– Hát magadnak mi marad aztán?</p>
<p>– Nekem pedig megmarad a lány.</p>
<p>Az uraság pedig ujra elkaczagta magát. Nagyon megtetszett neki a
franczia furcsa beszéde. <span class="pagenum"><a name="Page_114"
id="Page_114">-114-</a></span></p>
<p>– Jól van. A rubeledet tartsd meg, a leányt neked ajándékozom.
Apjának adtam már érte négy lovat, most még adok ötven juhot és egy
hálót, elviheted neki magad, majd Mekle elvezet
Szinszkilinszkibe.</p>
<p>A franczia nagy hálálkodással csókolt kezet az uraságnak s
köszönte meg a nagy kegyességet, a sok ajándékot, meg a kalmuk
leányt. És csakugyan rövid idő, néhány nap múlva a lányt lepellel,
fátyollal végig takarva csakugyan átadták a francziának feleségül s
az uraság csakugyan adott az uj párnak egy rossz faházat, néhány
juhot, egy sánta tevét, nagy nyaláb zöldséget s többnemü apró
háztartási czikkeket. Az úrnő pedig gazdagon ellátta az uj
menyecskét pár aranypénzzel, papucscsal, hajfésüvel s egypár szép
sállal. A franczia nem győzött eléggé dicsekedni, hogy ő mily
boldog és megelégedett ember s hogy neki bizony esze ágában sincs
Francziaországba elindulni.</p>
<p>Társai örültek a jó szerencsén, de mégis csak legjobban arra
terjedt ki a figyelmük, hogy az uraság minden vonakodás és aggály
nélkül teljes szabadságot engedett társuknak mind nősülés előtt,
mind nősülés után szabadon menni a szomszéd városokba, sőt még
Asztrakánba is, Szinszkilinszkit nem is említve, a mely pedig
Tülmenkőjitöl tíz napi járóföldre fekszik, úgy hogy a franczia épen
egy hónapig volt távol, mikor jegyesének szülőit meglátogatta.
Gondolták, hogy a nősülés ürügye alatt ők is hasonló szabadságot
kaphatnának.</p>
<p>Mikor e fölött tanakodtak: épen akkor jött Mussza Nukhár bej
ajánlata. Ez ajánlat elfogadása mellett több <span class=
"pagenum"><a name="Page_115" id="Page_115">-115-</a></span> ok
harczolt, mint ellene. Azt jól belátták lassanként, hogy Nukhár a
vendégszeretet örve alatt meg akarja ugyan csalni Balán uraságot,
de nem egyéb czélból, mint hogy a francziák pénzén magának jó
üzletet csináljon. Pénzük volt vagy 1500 rubel; ha ezer rubellel
Törökországba juthatnak, onnan már teljes bizalommal folytathatják
útjokat, miután ott már franczia hatóságokat is találhatnak. A
legrosszabb esetben pénzük ugyan elfogy, de közelebb jutnak
Európához s a török – így hitték – elvégre még sem oly vad és
embertelen, mint az orosz hatóságok.</p>
<p>Bementek az urasághoz. Henri nagy komolyság szinlelésével adta
elő a kis társaság kérelmét.</p>
<p>– Kegyelmes úr, a mi társunk boldogságát napról-napra szemlélve,
elhatároztuk, hogy mi is megnősülünk s végképp itt maradunk a
kegyelmes úr szolgálatában. Mi már annyit szenvedtünk, hogy bizony
megkivántuk a nyugodalmat s nem is merjük, de nem is akarjuk többé
a szabadulás kérelmével a kegyelmes úr haragját fölgerjeszteni, sőt
inkább hálás szívvel ismerjük el, hogy olyan jó dolgunk, mint itt
van, még soha sem volt, azért esedezünk tehát, engedje meg a
kegyelmes úr, hogy mi a városba mehessünk, egy kis ajándéknak valót
vásároljunk, s aztán mindegyikünk, kiki a maga ízlése szerint, itt
a környékben lányok után nézhessen. Mindegy nekünk, akár kalmuk,
akár kozák, akár tatár lesz, csak legyen.</p>
<p>Az uraság semmi rosszat nem sejtve, könnyedén beleegyezett az
elhatározásba, sőt tíz-tíz rubelt ajándékozott is fejenként a
francziáknak. <span class="pagenum"><a name="Page_116" id=
"Page_116">-116-</a></span></p>
<p>– Aztán hova akartok menni bevásárolni? Kérdezé.</p>
<p>– Czáriczinba, ha kegyelmes úr megengedi.</p>
<p>Az uraság nem gyanított semmi rosszat. Természetesnek találta a
francziák elhatározását. Csak annyit jegyzett meg:</p>
<p>– Augusztus elsején itthon legyetek a lovakkal együtt.</p>
<p>Mikor e beszélgetés történt: akkor julius tizedike volt. Tehát
az uraság teljes három hetet engedett a kirándulásra.</p>
<p>Még az napon összekészülődtek a francziák. Apróbb szerszámaikat
összerakták, zsebre tették, minden ruhájukat magukra öltötték vagy
málhának kötözték, tarisznyákba elegendő élelmiszert készítettek,
Nukhárnak megmondták, hogy ha lehet, négy nap alatt Csernyijárban,
ha pedig ide nem lehet menni, nyolcz nap alatt mindenesetre
Czáriczinban lesznek, s aztán másnap kora hajnalban tizenketten
lóháton útra indultak Szaszkalszkója felé.</p>
<p>Voltak pedig a francziák tizenegyen, miután nős társuk nem ment
velük, a kitől, hogy feltünést ne keltsenek, el sem búcsuztak.
Hanem tizenkettediknek egy kalmuk ment velük, Zabdirnak bizalmas
embere, állítólag útmutatás czéljából, de valószinüleg felügyelet
végett. Annyit azonban a kalmuk is tudott, hogy a francziák nősülni
akarnak.</p>
<p>Az utazás lassabban ment, mint a francziák gondolták. A nappal
iszonyu hőséget árasztott, a lovakról lépésben is foszlott a tajték
s a kalmuk minden lépten-nyomon meg-megállott hol legeltetni, hol a
lovakat az Aktubába <span class="pagenum"><a name="Page_117" id=
"Page_117">-117-</a></span> hűselés végett s legyek ellen
beállítani. Csak harmadnap múlva estére értek el Bolkhuniba, a hol
az Aktuba partján egy különálló kabakban éjjeli szállást
vettek.</p>
<p>A kabakban nagy társaság volt együtt. Csikósok, juhászok,
halászó kozákok, sómosó munkások, keresztyének és mohamedánok,
oroszok és kalmukok vegyesen. Az egyik vutkit ivott, a másik hideg
vizet, a harmadik erjesztett tejet, beszélgetett valamennyi
össze-vissza, nagy zsivajjal.</p>
<p>A francziák belekeveredtek a társaságba, hogy helyismereteiket
szaporíthassák. A kalmukot, ki felügyelőjük volt, hárman vagy
négyen körül vették; beszéddel, kávéval és dohánynyal tartották, a
többi pedig ezalatt a vendégekkel társalgott. Henri megtudta azt,
hogy innen az Aktubán s néhány mellék folyóágon át a Volgán
átúsztatva, pár óra alatt Csernyijárba lehet jutni. Megtudta azt
is, hogy északkeletre, csak egy napi járó földre fekszik a
Bazkuncsalszkőji tó, a legnagyobb sós tó, mely csak a sós pusztákon
található, melynek vize olyan, mint a tengervíz, mely nyáron sem
apad ki soha s melynek környékén, a sztaniczákon épen most űzik
legjobban a sószerzés és rakodás munkáját.</p>
<p>Reggel korán azt mondá Henri a kalmuknak:</p>
<p>– Tudod-e, hogy mi lányt akarunk venni s most lányokat
keresünk?</p>
<p>– Tudom, megmondta Zabdir, a főgazda.</p>
<p>– No hát mi most elmegyünk a bazkuncsalszkőji sóstelepekhez és
ott leszünk harmadnapig, mert azt halljuk, most ott sok lány van a
tanyákon. <span class="pagenum"><a name="Page_118" id=
"Page_118">-118-</a></span></p>
<p>– De Zabdir nekem azt parancsolta, hogy titeket Czáriczinbe
kisérjelek és az úton el ne hagyjalak.</p>
<p>– Hiszen megjövünk mi holnapután s aztán megyünk
Czáriczinba.</p>
<p>– Jól van, hanem én is veletek megyek, mert Zabdir azt
parancsolta.</p>
<p>– Ahogy akarod. Ha velünk jösz: annál jobb lesz. Ha velünk nem
jösz, adunk tíz rubelt, hogy addig, míg mi visszajövünk, legyen
költőpénzed a kabakban.</p>
<p>A kalmuk meggondolta a dolgot. Ő három nap alatt két rubellel is
urasan megél, nyolcz rubel pedig megmarad ingyen.</p>
<p>– No csak menjetek, én itt maradok, mert nagy meleg van,
holnapután estére itt legyetek, de leányt ne hozzatok, mert Zabdir
azt nem parancsolta; addig én alszom a padláson.</p>
<p>A francziák ezt akarták. Rögtön felkészültek, a kalmuktól
elbúcsuztak, a tíz rubelt neki adták, néhány darab ruhát
szándékosan ott hagytak s aztán lóháton Bolkhuniba mentek.</p>
<p>Ez a városka az Aktubának egy nagy hajlásában fekszik. A
várostól egy órányira, észak felé van a gázló, hol a folyamokon
Csernyijárba szoktak menni. A francziák megtalálták a gázlót,
szerencsésen átmentek a folyamokon s délután négy órára, tehát
csakugyan a negyedik napon Csernyijárba értek. Nukhár bej csakhamar
megtalálta őket egy városvégi vendéglőben.</p>
<p>Az alku a cserkeszszel ujra megerősíttetett s a francziák másnap
Nukhár vezetése mellett útnak indultak <span class=
"pagenum"><a name="Page_119" id="Page_119">-119-</a></span> nyugoti
irányban Szadovája felé. A kalmuk várakozhatott rájuk a balkhunii
kabakban.</p>
<p>Nukhár két cserkesz lovászszal s négy lóval volt. A vezetéken
levő ló sátorhoz szükséges eszközöket, karókat, szöveteket,
vasszegeket, szőnyegeket szállitott. Az egyik cserkesz belső
szolgája volt Nukhár bejnek, a másik pedig az élelmi szerekre
ügyelt fel, melyet zsákban keresztbetéve magával hurczolt a
lóháton. Nukhár bej egész készülettel utazott, mint a hogy a
cserkesz, kalmuk, tatár, kozák uraságok szoktak, ha hosszú útra
indulnak.</p>
<p>A francziák felette könnyü készlettel utaztak, ruhájuk ugyan
volt elegendő, de élelmiszerük alig pár napra terjedő, Nukhár
azonban megvigasztalta őket, hogy az úton kapnak pénzért
ennivalót.</p>
<p>Utjuk, alig hagyták el Csernyijárt, mindjárt kétfelé ágazott.
Mindkettő a pusztán vitt keresztül, de az egyik pár mérfölddel
rövidebb volt mint a másik. A rövidebbet száraz időben, a
hosszabbikat esős évszakban szokták használni. Ámbár most szárazság
uralkodott, Nukhár mégis a hosszabb utat választotta. Mint mondá,
Balán kalmukjai erre bizonyosan nem követik.</p>
<p>Egész napon nem értek sem falut, sem várost, hanem néhány
sátoralja nógai tatárral, kik barmokat őriztek, délután 4–5 óra
tájban találkoztak. Itt lovaikat megitatták s a francziák néhány
darab kézi fegyvert is vásároltak a tatárok nagy bámulatára, kik el
nem tudták gondolni, miként indulhat útnak ennyi ember fegyver
nélkül. <span class="pagenum"><a name="Page_120" id=
"Page_120">-120-</a></span></p>
<p>Az éjszakákat a pusztán töltötték. Nukhár bej sátor alatt,
cserkeszei és a francziák pedig szabad ég alatt. Lovaikat egész
éjjel vezetéken kellett legeltetni, mert kötelük nem volt, hogy
kipányvázhatták volna őket. A francziák mégis nyugodtan töltötték
mind a nappalt, mind az éjszakát, csak az esett nehezükre, hogy
ivóvizük meglehetős sós volt.</p>
<p>Másnap, mint az előző napon is, ujra megtettek mintegy 35–40
versztnyi utat. Néhány sós tavat átgázolva és kikerülve, végre
kiértek a pusztából s estére elérték Szadováját, mely félig kozák,
félig tatár városka s mely már hegyes és erdős vidéken fekszik.</p>
<p>Innentől kezdve minden különös baleset vagy kaland nélkül tíz
napig utaztak egyfolytában mindig dél felé s hátrahagytak vagy
kétszáz versztnyi utat. Pryutnája mellett egy nagy tavon kellett
átgázolniok, melynek közepén egy buja fűvel benőtt szigeten
vezetett útjok. Miután lovaik a tíz napi útban a gyér és aszu fű
miatt igen lesoványodtak és elerőtlenedtek: itt e szigeten
tartottak két napi pihenőt. Egy lovuk mégis beleveszett az iszapba,
úgy hogy egy franczia kénytelen volt egyik erősebb lovon másik
társa mellé ülni, hogy tovább mehessenek. Egy tanyán kozákoktól
vettek egy lovat 12 rubelért s augusztus elejére elérték
Derbetovszkóját, egy folyó partján fekvő kozák városkát.</p>
<p>Itt megváltoztatták útjuk irányát. Letértek a dél felé vezető
járt útról s nyugotra fordultak félig dombos, félig puszta vidéken,
itt-ott ligetes dombokon, homokbuczkákon, úttalan irányban. Nukhár
bejnek és legényeinek <span class="pagenum"><a name="Page_121" id=
"Page_121">-121-</a></span> csodálatos helyismerettel és
tájösztönnel kellett birniok, hogy e lakatlan vidéken el nem
tévedtek.</p>
<p>Három napi bolyongás után végre a Manics folyamhoz értek, melyen
egy mellékfolyó beömlésénél gázlót találván, szerencsésen
átgázoltak. A következő napon egy kozák városba, Medvieszjébe
értek, hol egy sajátságos balesetet alig tudtak kikerülni.</p>
<p>Midőn ugyanis a városon át lovagoltak, hogy a város nyugoti
oldalán fekvő szállóhelyen megtelepedjenek, egy kozák legény
rugtatott utánuk azzal a parancscsal, hogy menten siessenek a
kormányzó úr elé. Nukhár némileg meg volt lepve, a francziák pedig
megijedve, noha Nukhár tudni látszott, hogy Medvieszjében nem
székel kormányzó.</p>
<p>Mindemellett ő megforditá lovát, egyik cserkesz legénynek
megparancsolta, hogy a francziákat kisérje a szállóhelyre, ő pedig
másik legényével ment a kozák után.</p>
<p>Egy óra mulva visszajött. Elmondá, hogy a sztavropóli kormányzó
segédje van ott valamely hivatalos körút alkalmával s hogy tőle
útlevelet és igazolványt kért mind maga, mind a francziák felől,
melyre ő saját igazolványát felmutatta, de a francziákról nem
tudott felmutatni, azonban őket szolgáinak vallotta s vett is róluk
levelet, mint szolgáiról 100 rubelért. Mussza Nukhár bej valóban
meg is mutatta az ujdonat uj menlevelet s a francziák még meg is
köszönték szívességét és bölcsességét, mikor neki a 100 rubelt
megtérítették. <span class="pagenum"><a name="Page_122" id=
"Page_122">-122-</a></span></p>
<p>Innen hegyes, erdős, szakadékos vidéken utaztak pár napig, míg
elértek a Kubán folyam partjára, mely mellől aztán egy héten át nem
is távoztak el. Szeptember huszadikra elérték Ivanovszkáját s itt
letérve a fő útról s elhagyva a Kubán partját is, öt nap mulva a
Fekete-tengerhez jutottak Anapába.</p>
<p>A francziák örömét nem lehet leírni, midőn ők a szabad tengert
dombos útjuk magaslatáról először megpillantották. A szabad
tengert, melynek nem volt határa, mely elért Francziaországig,
melyen nem voltak bányák, orosz hatóságok, dologházak és rabló
kalmukok s melyről azt hitték, hogy az többé nem hoz rájuk
szenvedést és nélkülözést, hanem a helyett őket hullámain szabadon
el fogja ringatni Francziaországig. Nem voltak még szabadok, még
orosz földön álltak, még kezében voltak a balsorsnak és mégis a
sötétlő tengernek puszta látása már dobogásba tudta hozni a
bujdosók szívét. Hogyan, hiszen tíz éve már, mióta csak a
petropavlovszkóji bányából megszabadultak s a tíz év alatt több
mint háromezer versztnyi úton át mennyit kellett szenvedniök,
hányszor akartak megválni a megúnt, megvetett, nyomorult élettől s
hány szerető bajtársat kellett elhagyniok, eltemetniök bányákban,
sivatagon, ember nem lakta rideg pusztaságokon.</p>
<p>Lovaikat megállították s könyező szemekkel bámulták a tenger
végtelenét. Nukhár bej meg nem foghatá ez érzékenységet s kemény
hangon rivallt rájuk:</p>
<p>– Mit bámultok barmok, soh’ se hallottátok hírét a tengernek?
<span class="pagenum"><a name="Page_123" id=
"Page_123">-123-</a></span></p>
<p>Keserü érzés szűrődött össze a francziák szívében a durva
hangra. E hang eszükbe juttatá, hogy még mindig keleten vannak és
ellenséges országnak rabjai, a hol erőszak, cselszövény és durvaság
uralkodik a lelkeken s a hol az emberbaráti nemes érzület oly
ritkán található. Mit éreztek volna, ha sejthették volna, hogy a
durva idegen mi sorsot készített számukra.</p>
<p>Anapában egy napot töltöttek. E napon Nukhár bejt csak egyszer
látták s akkor is csak egy pillanatra. A két cserkesz azonban
mindig mellettük volt, míg urok oly igen elfoglalva látszott
lenni.</p>
<p>Másnap reggel korán Nukhár bej felszólította a francziákat, hogy
gyorsan üljenek lóra, mert tovább kell menni. A francziák
meglepetve néztek egymásra s szemeikkel mintegy kérdezék egymástól,
vajjon engedelmeskedjenek-e? Ők azt hitték: Anapában hajóra fognak
ülni. Henri végre azt kérdé a cserkesztől:</p>
<p>– Kegyes úr, miért kell innen elmennünk? Mi azt hittük, hogy itt
hajóra fogunk ülni, mely bennünket tovább szállít.</p>
<p>– Igen, hajóra ültök, hanem nem itt. A hajó, mely benneteket
Oroszországból megszabadít, a gelencsiki kikötőben vár rátok, oda
kell mennünk. Készüljetek gyorsan.</p>
<p>A francziák lóra ültek. Az igazat megvallva, valóságos,
kézzelfogható okuk még nem volt Mussza Nukhár bej becsületességében
kételkedni. Valami kellemetlen előérzet mégis erőt vett rajtuk,
mintha a bej nem egészen jó szándékkal volna irántuk s valami
meglepetésen <span class="pagenum"><a name="Page_124" id=
"Page_124">-124-</a></span> törné a fejét. Meg nem foghatták, miért
jöttek ők Anapába, miért késtek ott egy napig, miért volt Nukhár
ott úgy elfoglalva, miért titkolta előttük elfoglaltságát, ha ott
nem akartak vagy ott nem lehetett hajóra ülni.</p>
<p>Azonban útra indultak. A városon kívül egy lovag csatlakozott
hozzájuk. Ruhája cserkesz s beszédje is cserkesz volt. Semmi kétség
sem lehetett az iránt, hogy az uj lovas egyetértésben van Nukhár
bejjel. Egy franczia meg is kérdé az egyik cserkeszt:</p>
<p>– Mit keres ez az ember itt mi köztünk?</p>
<p>– A bej Anapából nem tudja az utat, ez a kalauz.</p>
<p>E feleletben meg kellett nyugodni. Annyival inkább, mert az út
hol a tengerparton vezetett le, hol a hegyek, szirtek, hasadékok
között tévedezett. Mintha csak kerülni kellett volna az egyenes és
rendes járt utat, vagy tán ilyen út nem is létezett. Másnap este
felé csakugyan Gelencsikbe értek, egy a tengerhez egy órajárásnyira
fekvő városkába, hol azonban nem állapodtak meg, hanem egyenesen
lementek a kikötőbe.</p>
<p>A kikötő partján egy csomó sátor és kunyhó állott, látszólag
halászok sátorai és kunyhói. Apróbb, nagyobb hajó, csónak és bárka
állott a kikötőben bevont vitorlákkal, horgonyokon. Beljebb, a
kikötő torkolatánál, csaknem a nyílt tengeren egy nagyobb hajó
horgonyozott egy nagyobb és kisebb árboczfával. Világos szine,
sajátságos farazata, evező-padjai mutatták, hogy a hajó nem európai
s a Földközi-tenger hajóihoz legalább külsőleg nem igen hasonlít.
<span class="pagenum"><a name="Page_125" id=
"Page_125">-125-</a></span></p>
<p>Nukhár bej odaszólt a francziákhoz, kinyujtott kezével a hajóra
mutatva:</p>
<p>– Látjátok azt a hajót? Az fog benneteket elvinni Európába.</p>
<p>A cserkesz, a ki kalauzul szolgált, övéről leoldott egy hosszú
fehér sált, felköté azt puskája végére s puskáját magasra tartva,
zászlóként lobogtatá azt a tengerben elmerülő napnak hanyatló
fényénél. Kevés időre aztán a hajóról öt férfi szállt egy nagyobb
csónakba, négyen evezőt ragadtak s negyed óra mulva a csónak a
parthoz ütődött. Erőteljes, öreg, török férfi szállt ki a
csónakból.</p>
<p>A férfi papucsban, világos szinü bő török nadrágban, aranynyal
himzett és csaknem földig érő kék, drága, prémes kaftánban, nagy
fehér turbánnal fején volt öltözve. Sárga selyem övéből egy késnek
s pár pisztolynak gyöngygyel és türkiszszel kirakott agya látszott
ki. A mint a csónakból kilépett, Nukhár bej is leszállott lováról s
a kantárt egyik legényének dobta oda.</p>
<p>A két férfi törökösen üdvözlé egymást s a társaságtól egy kissé
eltávozva, halkan beszélgetett egymással. A beszélgetés alatt
Nukhár bej elővett egy irást s a török azt figyelemmel
megtekinté.</p>
<p>Az irat végig olvasása közben a török néhányszor a francziákra s
ugyanannyiszor Nukhárra tekintett. Az irat olvasása után
visszanyujtá azt szó nélkül Nukhárnak s aztán mindketten odamentek
a francziákhoz. Nukhár igy szólt hozzájuk: <span class=
"pagenum"><a name="Page_126" id="Page_126">-126-</a></span></p>
<p>– Ime előttetek áll a derék és hatalmas Karaszor bég, a ki
titeket Oroszországból megszabadít és elvisz Törökországba, a dicső
török szultánnak birodalmába. Legyetek neki szófogadók, mint a
gyermekek és engedelmesek, mint a szolgák. Én titeket nem bírhatlak
tovább, tehát átadtalak benneteket az ő kegyelmébe.</p>
<p>A francziáknak nem igen tünt föl e sajátságos bemutatás, mely
nagyon kevéssé különbözött azon eljárástól, a melylyel rabszolgáját
egyik úr átadja a másiknak. De tülmenkőji tartózkodásuk alatt fülük
eléggé hozzászokott a hasonló beszédmódhoz s azt hitték, keleten
már így szokás. Nem gyanítottak semmi rosszat.</p>
<p>A török uraság oda fordult a francziák felé:</p>
<p>– Szolgái vagytok ti a derék és tiszteletreméltó Mussza Nukhár
bejnek, az én szeretett vendégemnek?</p>
<p>A francziák egymásra és Nukhárra tekintettek. Nukhár kemény
szemekkel nézett rájuk. Henri felelt:</p>
<p>– Mi, kegyelmes úr, nem vagyunk szolgái a kegyes úrnak Mussza
Nukhár bejnek. Ő jóakarónk volt, minket megszabadított és ide
vezetett és mi azért neki fizetni tartozunk, a mint megalkudtunk és
fizetünk.</p>
<p>Nukhár e szavakkal fékezhetetlen dühvel oda ugrott Henrihez,
korbácsát előrántá s azzal Henri fején végig vágott.</p>
<p>– Hitvány ebek, el meritek tagadni, hogy ti az én rabszolgáim
vagytok?</p>
<p>Henri, miként társai is, kantáron tartá lovát maga mögött.
Nukhár korbácsának suhintására a ló fölkapta <span class=
"pagenum"><a name="Page_127" id="Page_127">-127-</a></span> fejét,
megbokrosodott, nagyot ugrott, Henrit a földre rántá s kantárját
kiszabadítván, elszáguldott.</p>
<p>A francziák közt általános zavar és meglepetés támadt. Az első
pillanatra sem gondolatnak, sem szónak nem voltak urai. Nukhár
odament Henrihez, nagyot rugott rajta s lábát nyakára tette s ezt
kiáltá:</p>
<p>– Kutyák, mind valamennyit megkötözve a tengerbe hányatlak.</p>
<p>A francziák magukhoz tértek s hatan vagy heten átadva a kantárt
többi társuknak, a kezeikben levő fegyverrel odaálltak Nukhár elé.
Egyik franczia kemény hangon szólt:</p>
<p>– Nukhár bej, ha társunkat bántalmazod, megölünk. Mi nem vagyunk
a te szolgáid.</p>
<p>Nukhár levette lábát Henriről. Henri fölkelt s bár a szenvedett
bántalom s lovának elveszte miatt mély haragra gerjedt,
mindamellett belátva helyzetük válságos voltát, csodálatos
önuralommal szólt Nukhárhoz:</p>
<p>– Kegyes úr, te nem vagy igazságos s én a bántalmat nem
érdemlem. Mi igértünk neked ezer rubelt, ha Oroszországból
kiszabadítsz s azt megfizetjük, valamint az útlevélért is
megfizettük a száz rubelt. És a kegyelmes úrnak, Karaszor bégnek is
megfizetünk, ha minket Konstantinápolyba szállít.</p>
<p>Karaszor mindeddig nyugodtan nézte és hallgatta a zavart és
szóváltást. Csak kezefeje nyugodott a pisztoly agyán s három
matróza kiugrott ugyan a csónakból a partra, de még azok sem jöttek
közelebb. <span class="pagenum"><a name="Page_128" id=
"Page_128">-128-</a></span></p>
<p>– Utálatos disznó, nemde nem Balán rabszolgái voltatok ti a
Volga mellett, nemde bitang jószágok voltatok ti, midőn onnan
megszöktetek s nemde nem megvettelek én benneteket a sztavropóli
kormányzótól e levél erejénél fogva?</p>
<p>– Micsoda levél erejénél fogva?</p>
<p>– Ime itt van; nézd! Ezzel a kiterjesztett levelet oda tartá
Henri szemei elé, hogy az elolvashassa az írást. Az írás pedig
csakugyan úgy szólt, hogy Mussza Nukhár bej utazik tizenhárom
szolgájával, a kik neki váltott emberei és szolgái, a kik tehát le
vannak neki kötelezve és hozzá vannak kötve. A levélből világos
volt, hogy azt valamely nyomorult medvieszjei hivatalnok vagy a
sztavropóli kormányzónak valamely alárendeltje bérért koholta s a
kormányzó pecsétjével, megvesztegetve, becstelenül látta el. Henri
ujabb meglepetéssel látta a titkos cselszövénynek e gyalázatos
művét.</p>
<p>– Nem, kegyes úr, még ez a levél nem ad neked igazat, – felelt
Nukhárnak. – E levelet száz rubelért adták és a száz rubelt mi
fizettük ki, már pedig ha szolgáid lettünk volna, akkor velünk nem
fizettetted volna ki, mert a szolga nem fizet az ő uráért. Legyen a
mi ügyünkben biró a kegyelmes úr, Karaszor bég.</p>
<p>– A szolga az enyém és a mi a szolgáé, az is az enyém, te légy
biró derék és hatalmas bég, – mondá Nukhár bej Karaszorhoz.</p>
<p>– Én nem leszek biró a ti ügyetekben, – mondá Karaszor, – mert
vagy szolgáid ezek az emberek és akkor úr és szolga között nincs
szükség külön biróra, vagy <span class="pagenum"><a name="Page_129"
id="Page_129">-129-</a></span> pedig, tiszteletre méltó Mussza
Nukhár bej, neked nincs igazságod, akkor pedig én nálam sem
találhatod azt fel, a mi sehol fel nem található.</p>
<p>Ezt mondván, elfordult az emberektől, matrózainak intett s
miután a napnak már csak fele állt ki a tengerből, matrózai egy
közel csörgedező patakhoz szőnyeget vittek, Karaszor bég oda
ballagott s hozzá látott esti imájához és mosdásához.</p>
<p>Nukhár bej e nem várt fordulatra még borzasztóbb dühnek és
haragnak engedett helyet szívében. Oda ment lovához, legénye
kezéből kivette a kantárt, felugrott lovára s azt mondá a
francziákhoz:</p>
<p>– Várjatok csak pogány ebek, szökevény disznók, majd a
gelencsiki kapitánynál vagy sztarosztánál találok én igazságot.</p>
<p>Ezzel indulni akart, Henri azonban eléje állt. Nukhár
elhatározása megijeszté őt.</p>
<p>– Kegyes úr, mit akarsz hát velünk, mondd meg nekünk
világosan.</p>
<p>– Akarom pénzeteket és lovatokat és miután ily hitvány szolgákra
nincs szükségem, el akarlak adni benneteket Karaszor bégnek. Én
ezer versztnyi utat hiába nem tettem ti értetek.</p>
<p>– Kegyes úr, mi odaadjuk néked lovainkat és adunk 500 rubelt.
Ezer rubel volt ugyan az alku, de te nem vittél el minket szabad
török földre, pedig ez volt a mi föltételünk és a te ajánlatod. Ha
bemégy Gelencsikbe és minket fogolylyá tész: nekünk is adott az
isten beszélő tehetséget, hogy megmondjuk a sztarosztának,
<span class="pagenum"><a name="Page_130" id=
"Page_130">-130-</a></span> miként csaltad meg Balanov uraságot s
miként loptál el bennünket tőle.</p>
<p>Ez az érv látható benyomást gyakorolt a kapzsi és álnok
cserkeszre. Alkura vette a dolgot.</p>
<p>– Minden lovatok és ezer rubel. Ezen alul meg nem
szabadultok.</p>
<p>Az alku sokáig tartott. Hol csendesen, hol zajosabban folyt a
beszélgetés. A francziák félelme mindinkább csökkent, a mint
látták, hogy a cserkesznek nincs egyéb czélja, mint hogy minél
többet csikarjon ki tőlük. E közben kezdett terjedni az alkony
homálya. A nyugoti ég és a tenger mindinkább sötét lilaszint öltött
magára. Karaszor bég is végezte esti imáját és mosdását s úgy
látszott, mintha cserkeszekre és francziákra nem is gondolva akarna
menni hajójára. Egyik franczia azt mondta Henrinek franczia
nyelven:</p>
<p>– Ha megalkuszunk is e pogánynyal, ez mégis elárulhat bennünket,
tehát nekünk mégis menekülnünk kell.</p>
<p>A figyelmeztetés fontosságát mind Henri, mind a többiek is
belátták. Henri tehát azt mondá Nukhár bejnek:</p>
<p>– Kegyes úr, alkunk ha létre jön is, csak úgy lesz érvényes, ha
Karaszor bég beleegyezik s minket elvisz magával.</p>
<p>Nukhár rögtön leszállt lováról s a béghez sietett. Egy percznyi
szóváltás után oda kiáltott a francziákhoz:</p>
<p>– Jőjjetek ide!</p>
<p>A francziák oda mentek lovaikkal s a két cserkeszszel együtt.
Mind ők, mind Nukhár előterjesztették a bég <span class=
"pagenum"><a name="Page_131" id="Page_131">-131-</a></span> előtt
föltételeiket s kérték tanácsát és jóváhagyását. Karaszor bég
nyugodt csendes hangon azt felelte:</p>
<p>– Az én hajóm Törökország és nem Oroszország, mivel pedig a
derék és tiszteletreméltó bej titeket idáig vezetett, tehát nektek
meg kell fizetni az ezer rubelt. A derék és tiszteletreméltó Mussza
Nukhár bej megkönyörült rajtatok s lovaitokat átveszi darabonkint
35 rubelért, hatszázötven rubelt pedig lefizettek rögtön.</p>
<p>A francziák ebben megnyugodtak. Lovaikat rögtön átadták
Nukhárnak s a meghatározott összeget is nyomban kifizették. Mikor
pedig mindez megtörtént, Nukhár bej elővette a medvieszjei levelet
s ezt mondá a bégnek:</p>
<p>– Derék és hatalmas Karaszor bég, fogadd el ezt tőlem, szegény
szolgádtól és vendégedtől ajándékképen. Ha orosz hajóval
találkozol, ez lesz igazságod e hitvány szolgák mellett.</p>
<p>Karaszor bég övébe nyult, elővett onnan egy erszényt, az
erszényből kiolvasott aranyban kétszáz rubelt s mialatt a levelet
átvette s az aranyat Nukhár bejnek kezébe olvasta, e szavakat
mondá:</p>
<p>– Derék és tiszteletreméltó Mussza Nukhár bej, a mit te pénzen
vettél az orosztól, illik, hogy én kétszer annyi pénzen vegyem meg
tőled. Allah adjon neked segítséget és hosszu életet.</p>
<p>Nukhár bej mohó örömmel vette el az aranyokat s aztán mély
tisztelet jeleivel üdvözölvén a béget s még csak egy tekintetre sem
méltatván a francziákat, lovára ugrott s két cserkeszével együtt
Gelencsik felé elvágtatott. <span class="pagenum"><a name=
"Page_132" id="Page_132">-132-</a></span> A két cserkesz nagy
zajjal és ostorpattogtatással indítá útnak a vezetéken levő
tizenkét lovat. A francziák pedig Karaszor bég intésére minden szó,
minden feltétel kikötése nélkül helyet foglaltak a csónakban s az
esti homálynak most már sötét leple alatt a két árbóczu hajóra
szállíttattak.</p>
<hr class="chap" />
<div class="chapter"></div>
<p><span class="pagenum"><a name="Page_133" id=
"Page_133">-133-</a></span></p>
<h2>A TENGEREN.</h2>
<p class="summary">(A rabszolgakereskedő-hajó személyzete. –
Szanatoglu, az örmény. – Karaszor bég dühös a francziákra. –
Lehetetlen a szabadulás. – Trebizondba érnek.)</p>
<p>Mikor a hajóhoz értek, egy matróz lámpával világított le a hajó
födélzetéről. Első volt, ki a hajóra föllépett, maga Karaszor bég,
utána Henri és a többi franczia. A bégnek előtte is, utána is
lámpát vittek a födélzeten, míg hajószobájába ért. A francziákat a
hajó előrészébe egy tágas üregben helyezték el, melyben csak egy
halvány mécs pislogott. Az üreg egyik oldala mindenféle lommal volt
tele hányva, másik oldalán pedig mintegy húsz vagy huszonkét
gyékény volt a padlatra téve s minden gyékényen egy pokrócz. Ez
volt a francziák éji tanyája, kik azonban nem maguk voltak, mert az
üreget meg kellett osztaniok nyolcz vagy tíz idegennel, kiknek egy
része csak gyermeknek látszott s kik már mind feküdtek s tán
aludtak is.</p>
<p>A francziák nem ettek, sem nem ittak az este. De nem is igen
kivánták az ételt, italt, sokkal inkább a <span class=
"pagenum"><a name="Page_134" id="Page_134">-134-</a></span>
nyugalmat lovaglásban kifáradt termetüknek. Pár percznyi
beszélgetés után mindnyájan mélyen aludtak.</p>
<p>Reggel már fenn volt a nap az égen, mikor úgy öltözetesen
felébredtek. A hajóüreg pár lyukon kapott valamelyes nappali
világosságot. Az üreg egyik sarkában volt egy gyékény s pár
medencze, tele tengervízzel. De idegen útitársaik már belemosdottak
és belefürödtek a medenczékbe, úgy, hogy a francziáknak nem volt
kedvük utánuk megtenni ezt a műveletet. Mosdatlanul tölték a napot,
csak a port törülték le öltönyük ujjával arczukról és nyakuk
körül.</p>
<p>Az idegeneket jobban szemügyre vették most. Voltak ezek vagy
tizenöten. Volt köztük hat fiatal, erőteljes, szép férfi,
sajátságos kaukázi cserkesz öltözetben. A többi gyermek volt, férfi
és leányka, kik azonban nyolcz kilencz évesnél nem igen voltak
idősebbek. Szegényes öltönyü, sovány, de szép gyermekek.</p>
<p>A francziák beszédbe akartak ereszkedni az idegenekkel. Ez
azonban nehezen ment. Az idegenek, és pedig úgy a felnőttek, mint a
gyermekek, nagyon szótlanok voltak s egymás közt sem társalogtak.
Aztán nyelvét sem értették a francziáknak. Sem európai, sem orosz,
sem kirgiz, sem kalmuk nyelven nem beszélt egyik sem. Törökül is
csak egy férfi és egy leány gyermek tudott egy kissé beszélni.
Valamennyi nyilván valamely ismeretlen kaukázi törzshöz
tartozott.</p>
<p>A férfi azt mondá, hogy ő két társával együtt önkényt szegődött
el szolgának Karaszor béghez hat esztendőre. Kapott felpénzt
hatszáz piasztert, melyet rokonainak <span class="pagenum"><a name=
"Page_135" id="Page_135">-135-</a></span> hagyott otthon és kap
évenként még száz piasztert, azonkívül pedig fegyvert, szép ruhát
és minden ellátást, ha pedig Allah kedvez, még úrrá is lesz
Sztambulban. A leányka azt beszélte, hogy őt édes apja adta el
szolgálónak nagy uraságokhoz, sok, nagyon sok pénzért, melyet a
hatalmas bég mindjárt kifizetett. A leányka egészen meg volt
nyugodva sorsában, sőt dicsekedett, hogy ő, ha nagyobb lesz, két
kis testvérjét is oda viteti magához. Karaszor bég jó uraság,
megteszi az ő kértére.</p>
<p>E beszélgetés alatt a francziákban gonosz balsejtelem támadt. Az
egész dolog úgy tünt fel előttük, mintha hajós gazdájuk, a derék és
hatalmas Karaszor bég nem lenne más, mint levantéi
rabszolgakereskedő, a ki a cserkesz férfi és leánygyermekekkel s
felnőtt leányokkal is kereskedést űz, hordván őket a Fekete-tenger
keleti partjairól a török nagyurak háremeibe. Egyáltalán
kellemetlen érzet szállta meg őket annak meggondolására, hogy ők
ily hajóra, ily ember hatalmába s ily társaságba kerültek.
Másrészről némi megnyugvást találtak abban, hogy az orosz hatóságok
bizonyosan nem engednének meg orosz területen ily embervásárt.
Kérdést is intéztek eziránt az idegenhez.</p>
<p>– Az orosz urak megengedik az elszegődést – felelt az idegen –
csakhogy a sztarosztnak kell fizetni minden emberért és gyerekért
ötven vagy száz piasztert s minden felnőtt leányért kétszáz
piasztert, de ezt nem ők fizetik, hanem Karaszor bég.</p>
<p>A francziák most már nagy elborzadásukra tisztán láttak. Az
orosz hatóságok pénzért, haszonért, titkon <span class=
"pagenum"><a name="Page_136" id="Page_136">-136-</a></span> törvény
ellenére eltürik a kaukázi népek közt folytatott embervásárt.</p>
<p>A francziák elhatározták, hogy egy vagy más uton bizonyságot
szereznek helyzetükről. Óvatosságra elég okuk volt azonban, hogy se
el ne rontsák sorsukat, ha ugyan még nincs el rontva, se pedig el
ne hamarkodják a dolgot.</p>
<p>Mindenekelőtt kérdést intéztek a törökül tudó idegenhez, hogy
szabad-e nekik a hajóüregből kimenni s fölmenni a födélzetre. Az
idegen azt felelte, hogy ő ugyan nem tudja, de nem is törődik vele,
jobb itt belül fekve, mint a födélzeten vitorlával, kötéllel,
munkával elfoglalva. E felelet ki nem elégité a francziákat, meg
kellett tehát várniok, míg a bég szolgái vagy matrózai jönnek s
kinyitják az üreg ajtaját.</p>
<p>Ez meg is történt. Egy matróz hideg tésztanemü ételt, egy másik
matróz pedig ivóvizet hozott az üregbe. Henri megszólította az
ételhordót, egy ősz, öreg legényt.</p>
<p>– Hejh apus, köszönjük a kegyelmes Karaszor bég ételét, italát
és szivességét, és mi azt megfizetjük háládatos szívvel, hanem mi
ki akarunk menni a födélzetre, ételünket, italunkat ott akarjuk
elkölteni.</p>
<p>Az öreg matróz egyetlen egy szót se szólt e beszédre, sőt
jóformán rájuk sem nézett a francziákra. Végezte dolgát s indult
kifelé.</p>
<p>– Hejh öreg, halottad mit mondtam előbb? Jelentsd azt a
kegyelmes Karaszor bégnek.</p>
<p>– Majd ha megkérdi, hogy mit mondtatok: akkor megjelentem, –
felelt a török nagy lomhasággal. <span class="pagenum"><a name=
"Page_137" id="Page_137">-137-</a></span></p>
<p>– Igen, de mi rögtön akarjuk, hogy megjelentsd a kegyelmes
bégnek.</p>
<p>– Ha a kegyelmes bég rögtön megkérdi: rögtön megjelentem.</p>
<p>– Hátha nem kérdi meg sok ideig: – szólt Henri – mit csináljunk
mi akkor?</p>
<p>– Legyetek nyugton, míg jól van dolgotok, Allah vigyáz ti rátok
is, noha meg nem érdemlitek.</p>
<p>Az öreg matróz e szavak után kiment, bizonytalanságban hagyva a
francziákat az iránt, hogy mire határozzák el magukat. Nemsokára,
alig negyedóra mulva azonban visszament az üregbe s e szavakat
mondá a francziáknak:</p>
<p>– Jőjjetek utánam, a kegyelmes bég azt parancsolta, hogy szine
elé vezesselek benneteket.</p>
<p>A francziák kimentek a fedélzetre. A hajó már messze járt a
magas tengeren. Kelet felé nem látták a partot, valamint dél és
nyugat felé sem. Észak felé ködszerű homályként tünt szemükbe a
Kubán-melléki Kaukázus. Meglehetős erejü nyugoti szél fújt a
tengeren. A tenger tajtéktalan hullámokban ingadozott. Mindkét
árbocz vitorlái ki voltak feszítve harántosan, hogy a hajó déli
irányban haladjon. A legénységből vagy tizenkettő folyton a
vitorlarudakkal és kötelekkel volt elfoglalva. A födélzeten négy
ágyu volt szabályszerü támadó állásban elhelyezve. Kettő mellett
ott állott a tűzérlegénység. A födélzeten különben meglehetős
tisztaság és rend uralkodott. Edények, fegyverek, horgok, rudak,
kötelek, szigonyok, hálók, szivattyúk, ponyvák – mind a maguk
<span class="pagenum"><a name="Page_138" id=
"Page_138">-138-</a></span> helyén, tisztán és rendben állottak.
Kormányos és hajóparancsnok hivatalos helyén. A francziákra a
födélzet azt a benyomást gyakorolta, hogy Karaszor bégnek a vásáron
vett szolgákon kívül is különböző foglalkozásban legalább
negyven-ötven legény áll rendelkezésére.</p>
<p>A mi más szóval azt jelenti, hogy a francziáknak gondolniok sem
lehet valamely erőszakos vállalatra, vagy valamely államcsinyre,
hanem magukat a sorsnak és Karaszor bégnek kegyelmére és talán
saját ügyességükre s kis pénzecskéjük hatalmára kellett bízniok.
Pénzük volt összesen még vagy hétszáz rubel.</p>
<p>Az öreg matróz a francziákat egy kabinba vezette. A kabin
gazdagon volt butorral és szőnyeggel ellátva. A kabinban alacsony
kereveten maga alá rakott lábakkal ült Karaszor bég. Mögötte
szolgák állottak s dohányzó és kávézó eszközeit gondozták. A
francziák a keleti szokás szerint mélyen meghajtották előtte
magukat. Csöndes lassú hangon szólt a francziákhoz:</p>
<p>– A ki köztetek az első, álljon egy lépéssel előbbre mint a
többiek.</p>
<p>Henri társaira nézett s azok helybenhagyó tekintete által
kisérve előbbre lépett egy lépéssel.</p>
<p>– Mondd el, miben áll a te kivánságod és társaid kivánsága? –
szólt Henrihez Karaszor bég.</p>
<p>– A mi kérelmünk, kegyelmes Karaszor bég, abból áll, hogy
minket, a kik Oroszországból, orosz fogságból menekülünk, szállíts
el Európába. A szállításért szívesen és hálával megfizetünk.
<span class="pagenum"><a name="Page_139" id=
"Page_139">-139-</a></span></p>
<p>– Legyen a ti kivánságtok szerint. Híjjátok ide Szanatoglut! –
mondá szolgáinak.</p>
<p>Az egyik szolga eltávozott háta mögül s néhány percz múlva egy
sajátságos, sovány és rendkívül alázatos férfialakkal tért vissza,
ki olyanforma zsíros fekete, hosszú kaftánba volt öltözve, mint a
volgamelléki zsidók. Szemöldöke, haja, szakálla, bajusza egészen
fekete. Ez volt Szanatoglu, egy keresztyén örmény, Karaszor bégnek
írástudó számadója. Majdnem a földet érte homlokával, amint
Karaszor bég előtt meghajtá magát.</p>
<p>– Szanatoglu – mondá neki a bég – olvasd el ezen embereknek, mit
kell nekik megfizetniök.</p>
<p>Szanatoglu e szóra ujra meghajtá magát s aztán lábait maga alá
szedvén, szemközt a béggel leült, szennyes sárga turbánjából kivett
egy összehajtogatott papirost és egy vastag irónt s a betüket az
irónnal kisérve éles orrhangon és nagy gyorsasággal olvasta a
következőket:</p>
<p>»A derék és tiszteletreméltó Mussza Nukhár bej pedig eladott és
kezöknél fogva átadott a nagyságos és kegyelmes Karaszor bégnek nem
kevesebb, mint tizenkét szolgát, a kik mind valamennyien gyaurok és
idegenek és szökevények, a kiknek eladásához pedig az anapai
kikötőben engedély nem adatván, sőt a kik az anapai kapitány által
visszaköveteltetvén, a derék és tiszteletreméltó Mussza Nukhár bej
őket a gelencsiki puszta kikötőbe vezette s a nagyságos és
kegyelmes Karaszor bégnek ott adta el kétszáz, azaz kétszáz arany
rubelért vagyis háromezernégyszáz piaszterért, mindamellett a
<span class="pagenum"><a name="Page_140" id=
"Page_140">-140-</a></span> nélkül, hogy a gelencsiki kapitánynak
vagy sztarosztnak bejelentette volna az ő szándékát s megfizette
volna a kellő jutalmat. Ennélfogva ezen szolgák, kik mind
valamennyien gyauruk és szökevények, felette veszedelmes és
tilalmas dugáruk, kik ha a nagyságos és kegyelmes Karaszor bég
hajóján az orosz hadihajók által fölfedeztetnének és
megtaláltatnának, az által a nagyságos és kegyelmes bég
kiszámíthatatlan károkat és veszedelmeket szenvedne, a melyektől
megmentse őt Allah és az ő prófétája. Tekintetbe vévén pedig
mindezeket, ha a Tarabozán mellett lévő kikötőben a hajó
szerencsésen horgonyt vethet és mindezen gyaur szolgák és
szökevények a dicsőséges szultán palástjának árnyékában
meghuzódhatnak és szabad földön lábukat megvethetik, igaz és
valóságos tartozásukat csak akkor rójják le: ha a derék és
tiszteletreméltó Mussza Nukhár bejnek fizetett kétszáz arany
rubelt, vagyis háromezernégyszáz piasztert megfizetik; továbbá: ha
azonfelül hála és elismerésképen (miután ama sok pénzt a nagyságos
Karaszor bég a szökevény gyaurokért ingyen cserében kifizetni nem
tartozik) másik háromezernégyszáz piasztert fizetnek; továbbá: ha
az élelmezésért és szállításért fejenként hatvan piasztert,
összesen tehát hétszázhúsz piasztert fizetnek; továbbá: ha a
gelencsiki kapitánynak járó tilalomdíjat, fejenként kétszáz
piasztert, összesen tehát kétezernégyszáz piasztert megfizetik;
továbbá: <span class="pagenum"><a name="Page_141" id=
"Page_141">-141-</a></span> ha ama nagy veszedelemért, mely a
nagyságos és kegyelmes Karaszor béget miattuk fenyegeti,
kárpótlásul fejenként ezer piasztert, összesen tizenkétezer
piasztert fizetnek; végezetül: ha Szanatoglunak, az Ábrahám
kebelébe elköltözött jólelkü Szanat fiának, a nagyságos és
kegyelmes Karaszor bég leghitványabb szolgájának, fejenként
harmincz piasztert, összesen tehát háromszázhatvan piasztert
fizetnek és ekképen összesen huszonkétezer és kétszáznyolczvan
piasztert fizetnek.«</p>
<p>Szanatoglu mindezt nagy gyorsan elhadarván, a papírt összehajtá
s a papírt és irónt turbánjába visszahelyezé. Karaszor bég pedig
azt mondá a francziáknak:</p>
<p>– Ime hallottátok, tehát legyetek készen Tarabozánban mindazt
kifizetni, a mit az irnok elszámlált előttetek.</p>
<p>Henri és a francziák ijedt és szomoru arczczal tekintettek
egymásra. Egyáltalán képtelennek érezték magukat arra, hogy e
helyzetben a kegyetlen, álnok és ünnepélyes modoru törökkel szemben
életre való gondolat, terv vagy ötlet urai lehessenek. Végre is
alig maradt más út előttük, mint az önmegadás és könyörgés útja.
Henri alázatos, szomoru hangon felelt:</p>
<p>– Kegyelmes bég, nekünk van tizenkétezer piaszterünk és mi azt
az utolsó paráig neked adjuk, ezenkívül mi jó iparosok vagyunk, mi
Trebizondban, vagy a hol parancsolod egy vagy másfél év alatt a még
hiányzó tízezer piasztert megkeressük és megfizetjük, csak vigy
bennünket Törökországig és Európába s engedj bennünket szabadoknak.
<span class="pagenum"><a name="Page_142" id=
"Page_142">-142-</a></span></p>
<p>Karaszor bég e szavakra oda szólt Szanatogluhoz:</p>
<p>– Folytasd tovább.</p>
<p>Szanatoglu rögtön turbánjához kapott, elővette a papírt és irónt
és az előbbihez hasonló gyorsasággal folytatá:</p>
<p>»Ha pedig a tizenkét szolga, kik mind valamennyien gyaurok és
szökevények, a tarabozáni kikötőben igaz és valóságos tartozásukat
meg nem fizetik és csak egyetlen parával is adósok maradnak: akkor
szabad választásukra hagyassék, hogy vagy az orosz uraknak
visszaadassanak, vagy szolgává tétessenek s vásárra vitessenek. Így
rendelte ezt a nagyságos és kegyelmes Karaszor bég, hogy az ő
leghitványabb szolgája Szanatoglu ekként vegye irásba
mindezeket.«</p>
<p>– Kegyelmes bég, – mondá Henri – te nem lehetsz oly keményszívű,
mint az orosz; ha te olyan keményszívű volnál, mint az orosz, mi
nem törekedtünk volna Oroszországból Törökországba menekülni. Mi a
dicsőséges szultán birodalmában igazságot és kegyelmet keresünk,
miután az orosz czár birodalmában csak rabságot és kegyetlenséget
találtunk.</p>
<p>Ez a nyilatkozat látható hatást idézett elő Karaszor bégen. Némi
élénkséggel kérdezé tőlük:</p>
<p>– Miféle nemzetségből valók vagytok ti és mely országban
laktatok?</p>
<p>– Mi francziák vagyunk és Francziaországban laktunk és oda
akarunk menni a mi hazánkba.</p>
<p>– Micsoda nyelveken tudtok beszélni? Tudtok-e írni és olvasni?
<span class="pagenum"><a name="Page_143" id=
"Page_143">-143-</a></span></p>
<p>– Mi írni, olvasni jól tudunk s franczia, német, orosz, kalmuk,
török nyelven beszélünk egy kevéssé.</p>
<p>– De ti beszéltek görög nyelven is.</p>
<p>– Mi nem beszélünk görög nyelven. Miért jutott ez eszedbe
kegyelmes bég?</p>
<p>– Mert ti segítettetek a gyalázatos görögöknek, midőn azok
fellázadtak a dicsőséges szultán győzhetetlen seregei ellen.</p>
<p>– Mi kegyelmes bég nem segítettünk, mi húsz esztendő óta foglyok
és bujdosók vagyunk Oroszországban.</p>
<p>– Ti mégis francziák vagytok és gyaurok, a kik megöltétek Firuz
bejt, az én fiamat s fejét odaadtátok a hitetlen és lázadó
kutyáknak, a görögöknek. Most takarodjatok szemem elől. Míg a nap
még egyszer lenyugszik s még egyszer fölkel: addig határozzátok el
magatokat, vagy visszaadjalak az oroszoknak, vagy szolgáimmá
tegyelek benneteket, vagy megfizettek utolsó paráig, mielőtt
lábatokat a tarabozáni földre tennétek. Szanatoglu, te pedig vedd
elő irásodat s égesd el itt az én szemeim előtt. Hadd lássák a
gyaurok is.</p>
<p>Egy szolga rögtön kiment, pár percz mulva vörös réz-serpenyőben
ízzó szenet hozott be s Szanatoglu azon nyomban elégette az irást,
melyre most már nem volt szükség. Ennek végeztével a francziák is
búsan kimentek a födélzetre s onnan félre vonultak éjjeli
tanyájukra.</p>
<p>Szomoru tanácskozás fejlődött ki köztük. Világos volt előttük,
hogy Karaszor bég engesztelhetetlen boszuval van eltelve a
francziák ellen, mert fiát a görög szabadságharczban valószinüleg
francziák ölték meg. <span class="pagenum"><a name="Page_144" id=
"Page_144">-144-</a></span> Kapzsisága, pénzvágya is kétségtelen
volt amaz álnok jogczimü és búsás felszámitás után, melyet a
piszkos Szanatoglu felolvasott. Abban sem lehetett kétség, hogy a
bég vagy tengeri rabló, vagy rabszolgakereskedő, de akár ez, akár
amaz, mindenesetre jó viszonyban van a tengerparti orosz és török
hatóságokkal. Erőszakos szabadulásról szó sem lehetett nyilt
tengeren vagy török kikötőben. Az oroszok kezébe visszajutni egy
jelentőségü volt az örökös fogsággal, melynél pedig százszor többet
ér a halál. Csak ama gaz Nukhár szavára ne hallgattak volna.</p>
<p>Csak maguk menekültek volna el Tülmenkőjiből, mikor ez oly
kedvező alkalom mellett lett volna lehetséges. A cserkesz pénzüket
is kicsikarta, szabadságukat is elárulta. De most már mindezekről
későn van búslakodni. A váltságdíjat ki nem fizethetik, mert
kilenczezer piaszterrel kevesebb pénzük van, mint a mennyi
szükséges volna. Igaz, hogy ezt kis szerencse mellett
megkereshetnék Trebizond vagy Konstantinápolyban, de ezt a bég nem
engedi. Nem marad más hátra, mint elfogadni a szolgaságot. Végre is
nem lehet ez oly rossz, hogy a mellett kihalna a remény
előmenetelre és szabadulásra. Ha oly rossz volna: az idegenek,
társaik ott a hajóüregben nem sietnének önkényt a bég szolgálatába.
Tehát a szolgaság. Ezt kell választaniok, melytől most úgy félnek,
úgy irtóznak, bár a volgaszigeti borzasztó kaland után egykor úgy
óhajtottak a kalmuk uraság szolgálatába lépni. Hosszas tanácskozás
után, mely alatt majd elfeledkeztek az étkezésről is, rájuk szállt
az alkony. Megállapodtak <span class="pagenum"><a name="Page_145"
id="Page_145">-145-</a></span> abban, hogy reggel kijelentik
Karaszor bég előtt a szolgálatba lépés szándékát. S abban
megnyugodva lefeküdtek már, midőn Henri izgatottsággal ekként
kiáltott fel:</p>
<p>– Bajtársak, gondoltam valamit. Hallgassatok rám
figyelemmel.</p>
<p>– Halljuk, Halljuk!</p>
<p>– Van tizenkétezer piaszterünk. Mindegyikünk váltságdíja
körülbelül kétezer piaszter. Hatan tehát megszabadulhatunk. Húzzunk
sorsot magunk között. Őt itt marad, hat megmenekül. Én megnyugszom
sorsomban, ha itt kell maradnom. Azok, a kik megmenekülhetnek, úgy
fordul a jó szerencse, kisegíthetik egy vagy más úton az itt
maradottakat is.</p>
<p>Általános helyeslést nyert a javaslat. Minden oldalról
meggondolva, csak előnynyel járt annak foganatosítása. Nyugodtan
aludtak el e gondolatban. Reggel, reggeli után, ismét a bég elé
kisértettek. A bég ugyanazon kabinban s a tegnapi ünnepélyességgel
fogadta őket. Előadták megállapodásukat, hogy ők a szolgálatba
állást választják. Előadták azt is, hogy hatan le tudják fizetni a
váltságdíjat s kérték a béget, engedje meg azt. A bég gondolkodóba
esett. Végre azt mondá:</p>
<p>– Nem engedem meg. A ki szabad: az elmehet mindenhová. Elmehet
az oroszokhoz is. Ki tudja, mi lehet még abból. Egy szalmaszálban
is megbotolhat az elefánt, egy pókhálóban is megakadhat az
oroszlán. A kizmet útjai kiszámíthatatlanok. Allah titeket együtt
rendelt az én hatalmam alá, tehát együtt kell maradnotok.
<span class="pagenum"><a name="Page_146" id=
"Page_146">-146-</a></span></p>
<p>A francziák a csalódás érzetével, de mégis hidegvérrel
hallgatták a kijelentést. Megnyugodtak benne. E percztől fogva
rabszolgái voltak Karaszor bégnek, a tarabozáni vagy trebizondi
hatalmas rabszolgakereskedőnek.</p>
<p>A francziák sok nemét élték már és szenvedték már keresztül
mindenféle rabságnak, szolgaságnak, nélkülözésnek és fájdalomnak.
Megszokták már a testnek és léleknek gyötrelmeit, a sors
fordulatainak szomorú szeszélyeit s az aggódó lelkek amaz örökös
boruját, mely a reménynek hajnalderüjét is mindig csak felhők alatt
látja, mely a napnak fényében is villámot s a falevél rezgésében is
vihart képzel, veszélytől fél. Nem voltak se kétségbeesettek, se
embergyűlölők, hanem szomorúak. Szívük sem tört még meg, hanem
kifáradt már. Bizonyos közöny vett rajtuk erőt, mely azonban még
érzett bánatot s táplált némi reményt. Franczia vér, még erőteljes
férfikor s eredetileg egészséges, katonás kedély menté meg őket a
sors durva bántalmai közt. És egy kiolthatatlan vágy. Még egyszer
látni Francziaországot s megittasulni az édes haza édes levegőjén.
Minő vágy volt ez! Mily boldogok lehettek volna e nélkül a kalmuk
uraságnál! Mily boldogtalanok lettek volna e nélkül egész
életükben!</p>
<p>Rideg, fanyar, keserü érzettel nyugodtak meg a gondolatban, hogy
ők most már Karaszor bég rabszolgái. Vajjon mit fog velük csinálni
Karaszor bég? Mire használja őket? Mikor, kinek és hova fogja őket
eladni vagy elszállítani? Bizonyosan nem azért vette őket,
<span class="pagenum"><a name="Page_147" id=
"Page_147">-147-</a></span> hogy gyönyörködjék bennük. Bizonyos,
hogy nyerészkedni akar rajtuk. De hogy és miként? Sehogysem tudták
elgondolni. Ha befogja őket műhelybe, ha dolgoztat velük, ha így
akarja a vételárt leszolgáltatni: akkor valószínüleg nagy városba
viszi őket. Talán Trebizond is nagy város. Ezt nem tudták, e
városnak hírét soha nem hallották. De ha nagy városba telepíti
őket: ott lesz is módja a szabadulásnak. Aztán pénzük is van.</p>
<p>Azt már tudták, hogy keleten mindenható a pénz. Tizenkétezer
piaszterrel s ügyes színléssel sokat meg lehet kisérleni szegény
embernek. Megnyugodni a sorsban és várakozni: ez a régi
életbölcsességük mutatkozott egyedül jónak ez alkalommal is.</p>
<p>Pedig nézetüket nem sokáig tarthatták meg.</p>
<p>A hajó lassan haladt előre; a szél majdnem délnyugatról, tehát
majdnem ellenkező irányban fújt, mint merre az ő útjok vezetett. A
hatszáz kilométernyi tengeri út vagy tíz napot vett igénybe. A bég
elunta magát, a francziákkal többször beszélgetett s egyszer
beszélgetés közben azt kérdezé tőlük:</p>
<p>– Hol tartjátok pénzeteket?</p>
<p>– Magunknál kegyelmes úr.</p>
<p>– Rossz helye van ti nálatok a pénznek. Gyermek kezébe kétélü
kés és szolga kezébe pénz nem való.</p>
<p>– Igen, kegyelmes bég, de ha megengeded, az a pénz a miénk és ha
nincs ellene kifogásod, mi ott tarthatjuk, a hol akarjuk.</p>
<p>A bég elnevette magát. <span class="pagenum"><a name="Page_148"
id="Page_148">-148-</a></span></p>
<p>– Látszik, úgymond, hogy gyaurok vagytok és tökéletlen az
elmétek. A pénz a tietek, mert azt nem vettem meg a
tiszteletreméltó Mussza Nukhár bejtől, de az ellen kifogásom van,
hogy nálatok legyen. A pénz olyan, mint az orvosság, – ha nem jól
használják: méreg lesz belőle. Majd Szanatoglu gondját viseli. Ha
valamikor más uratok lesz: meglehet, az majd nálatok hagyja.</p>
<p>A bég olyan hangon beszélt, mely minden okoskodásnak és
feleselésnek elejét vette. Pénzüket át kellett adni a kiállhatatlan
Szanatoglunak. Száz piaszternél többet egyiknél sem hagytak.</p>
<p>Szeptember végén értek Trebizondba és pedig alkonyat táján. Még
két éjszakát és egy napot töltöttek a hajón. A harmadik napon
elvezették őket a bég palotájába. Nagy kiváncsisággal szemlélték
menet közben a kikötőben ingadozó hajókat, melyek közt sok európai
hajót is fedeztek föl. De kérdezősködéseikre a kísérő szolgák vagy
semmit nem feleltek, vagy egy-egy kérdésre csak azt felelték: »ki
tudná azt megmondani?« Nem lehetett tőlük semmit is megtudni.</p>
<p>Többé-kevésbbé szűk utczákon haladtak át, míg végre két nagy
hídon és egy bástyaszerű nagy kőfalnak kapuján át a palotához
jutottak, mely kívűlről, a felette szűk utczáról nézve egy nagy,
világosra színezett kőfalnál egyébnek alig látszott. Belűl azonban
a palota – mint erről később eléggé meggyőződtek, – egész kis
városka volt.</p>
<hr class="chap" />
<div class="chapter"></div>
<p><span class="pagenum"><a name="Page_149" id=
"Page_149">-149-</a></span></p>
<h2>AZ ÖRMÉNY CSELSZÖVÉNYE.</h2>
<p class="summary">(Karaszor bég palotái. – Szanatoglu megcsalja a
francziákat. – A francziák nem tudják, mit csinálnak. – A mollah és
a műderrisz. – Az irtóztató éjszaka. – Az örményt megölik. – Négy
franczia is meghal.)</p>
<p>Az utczára néző épület voltakép nem volt egyéb, mint egy
terjedelmes raktár, tele mindenféle európai, orosz, persa és déli
árukkal. Ruhák, fegyverek, szőnyegek, bőrök, aczéláruk,
déligyümölcsök, thea, kávé és egyéb százféle czikk volt itt
felhalmozva. A bégnek hajója járt Konstantinápolyon át Kairóig s
karavánja járt Erzerumon át Teheránig. Volt összeköttetése európai,
orosz, persa és török házakkal egyaránt s volt bazárja Trebizondon
kívűl legalább négy-öt helyütt.</p>
<p>A raktár-épületen belűl egy terjedelmes udvar volt, melynek
egyik oldalán a kőfal keritéshez támasztva hosszú, földszintes
épület nyujtózkodott. Ez épület istálló volt néhány tehén és kecske
s legalább nyolczvan darab ló számára, melyek közt igen szép arab
példányok, fölötte értékes mének és kanczák voltak. A francziák nem
vették észre, hogy a bég lóval is kereskedett, de azt <span class=
"pagenum"><a name="Page_150" id="Page_150">-150-</a></span> igen
is, hogy a legszebb lovak, gyakran igen becses nyergekkel,
csótárokkal és szerszámmal együtt a kormányzó pasának, vagy más
átutazó főembereknek s hadihajó parancsnokoknak
ajándékoztattak.</p>
<p>Az istállón belűl, ennek egyik végéhez ragasztva, új, nagy,
földszintes épület emelkedett, mely egészen fából volt készítve. Ez
épület három ágra is szakadt s nagy, nyilt, féltetejü színeket is
foglalt magában. Ez épület volt a mindenféle udvarbeli és kijáró
cselédek, szolgák, napszámosok, hamálok, – teherhordók, – lovászok,
tatárok, – levélhordók, – futárok, csónakosok tanyája és lakóháza.
A nagy, féltetejű szinek voltaképen karavánszerájként szolgáltak.
Ezek voltak a karavánok szálló és gyülekező helyei. Ama karavánoké
természetesen, melyek Karaszor bég számára indultak Erzerum és
Tiflisz felé, vagy a melyek ugyan az ő számára Teherán felől
érkeztek. Ez épület mellett voltak még félfödelü aklok tevék
számára is.</p>
<p>Ismét jelentékeny nagyságu udvar, vagy szabad tér következett,
melyen fa, szalma és takarmányfélék voltak nagy rendetlenségben
fölhalmozva. E tért kőfal zárta el, melyen át egy nagyobb és egy
kisebb kapu vezetett egy csinos, inkább palotaszerü épülethez. Ez
épület kőből épült és emeletes volt. Mind földszintjén, mind
emeletjén nagy és tágas termek voltak nagy számban s keleti
fényüzéssel és pompával fölszerelve. Ez volt a bég lakóháza, itt
volt egyik szárnyon a szelámlik, a másik szárnyon pedig a hárem,
mely egy kisebb pavillonnal állt összeköttetésben. A pavillon egy
minden oldalról <span class="pagenum"><a name="Page_151" id=
"Page_151">-151-</a></span> magas falakkal körülvett s buja
növényzetü kertre nyilott. A pavillon és a palota tetejéről tündér
szépségben játszik a Fekete-tenger haragos zöld tükrének végtelene
s a környező hegyek, a fellegvár, a karcsu minaretek, a kupolás
mosék és keresztyén templomok, a nagy bástyafalak, a kikötői
hajóárboczok, az óriási szőlőlugasok, a cziprus és
mandulaültetvények s a hegyeken sötétedő erdők gyönyörü
összhangja.</p>
<p>Ez épületben laktak a bég nejei és gyermekei, eunukhjai és
szolgái. Az eunukhok innen kijártak az óriási cselédházhoz, melyet
maguk közt hánnak neveztek, de a palotába Szanatoglun kívül másnak
nem volt bejárata. Legkényesebb ügyeiben, úgy látszik, Szanatoglu
volt a bégnek megbizott embere.</p>
<p>A palota egyik oldalán kőfalak közé zárt szűk folyosón túl még
beljebb több épület állott, melyek arra voltak szánva, hogy bennük
az eladásra szánt gyermekek, ifjak és leányok találjanak ideiglenes
tanyát.</p>
<p>Az egész telep, Karaszor bégnek összes palotái, raktárai, ólai,
cselédházai és udvarai a kertekkel együtt kőfallal voltak
körülvéve, mintha csak az egész telep várat képezett volna.
Kimenekülni ugyan nem volt lehetetlen a kapukon át a cselédek
között, de a francziák előtt a menekülés útja, míg az becses lett
volna rájuk nézve, mégis el volt zárva; – azon túl ők sem fektettek
rá nagy súlyt.</p>
<p>A francziákat ugyanis a konak mögötti épületek egyikébe zárták
el. Néhány nap mulva már semmi csalódásban sem éltek az iránt, hogy
őket úgy tekintik és <span class="pagenum"><a name="Page_152" id=
"Page_152">-152-</a></span> úgy tartják, mint rabszolgákat. Hiszen
a szomszéd épületek külön-külön mind fiatal és szép lányokkal,
serdülő gyermekekkel s erőteljes kaukázi ifjakkal voltak tele,
gondos őrizet alatt tartva, szaporítva és fogyasztva, a mint a bég
uj szerzeményre tett szert vagy a mint egy-egy szállítmányt
Konstantinápolyba vagy Szmirnába s néha Kairóba tovább küldött. A
francziák csakhamar megtudták, hogy az eladás sora rájuk is kerül,
csak azt nem tudták: mikor, hova és miféle minőségben. Még egy nagy
és keserü tapasztalaton kellett átesniök, még egyszer áldozatává
kellett válniok az előre föl nem ismerhető keleti álnokságnak.</p>
<p>Szanatoglu, az utálatos örmény, igen gyakran, majdnem naponként
meglátogatta őket. Mézes-mázos beszédjét, néha durva megjegyzéseit
vontatott, orrhangu, nyöszörgő szavait ki nem állhatták, de miután
látogatásait meg nem gátolhatták s miután beszélgetése minden
czélzatosság nélkülinek látszott: rendes társalgásba bocsátkoztak
vele naponként.</p>
<p>Egy ily társalgás alkalmával Szanatoglu nagy önérzet
szinlelésével beszélt arról, hogy ő mily igaz hitü keresztyén, hogy
Jézus Krisztusnak ő is épen úgy hűséges imádója, mint a francziák,
sőt még hűségesebb, mert ő az ő vallásában nem tévelyeg annyira,
mint az európaiak, a kik sokkal messzebb laknak az Ararát hegyétől
és Betlehemtől, mint az örmények, tehát oly közelről nem is
láthatják az igazságot, mint ők.</p>
<p>– Bizony Szanatoglu, – mondá egyik franczia, – nem igen látszik
az meg te rajtad, hogy te valami nagy <span class=
"pagenum"><a name="Page_153" id="Page_153">-153-</a></span>
tisztelője volnál Jézus Krisztusnak, a ki, ha most ide akarna jönni
közibénk, bizonyosan te rajtad kezdené el a hamis tudományok
kiirtását.</p>
<p>– Bolond vagy franczia, – mondá Szanatoglu, – méltó volnál arra,
hogy a diónak héját egyed, ne pedig a bélit. Én vagyok az igazi
keresztyén, az apám is az volt, az öregapám is az volt, a kiknek az
isten adjon nyugodalmat a temetőben. Mikor én még otthon voltam
Vanban, százszor is megcsókoltam a vani szent feszület lábát, a mit
pedig ti még egyszer sem tettetek. Aztán én már kétszer is elmentem
a folyó partjára, a szent Áni városba, hogy imádkozzam a mi dicső
hajdani királyaink elpusztult palotájának küszöbénél és
valahányszor az én uram palotájában föl megyek a dámra, a konak
tetejére és szemem a Hája-Szófián a félholdat meglátja, a helyett,
hogy a keresztet látná, mindig könyeket hullatok, mint a kis
gyermek. A ti szivetek pedig olyan kemény, mint a tevének talpa,
mikor Tebrisztől idáig hat héten át utazik a kősziklákon.</p>
<p>A francziák meg nem tagadhattak maguktól egy jóizü mosolyt az
örménynek e furcsa érzékenységén.</p>
<p>– De ha te oly igaz keresztyén vagy, – mondá Henri, – miért vagy
te szolgálatában Karaszor bégnek és ha szolgálatában vagy is, miért
törekedtél te azon, hogy mi, a kik szintén keresztyének vagyunk,
szolgaságba essünk, a helyett, hogy innen segítenél bennünket
megszabadulni?</p>
<p>– Nem tudjátok ti azt igazán belátni, – felelt Szanatoglu, –
akárhogy megmagyarázzam is a ti éretlen fejeteknek. Kicsinyből lesz
a nagy, szolgából lesz az uraság, <span class="pagenum"><a name=
"Page_154" id="Page_154">-154-</a></span> utolsóból lesz az első.
Ázsia már volt a miénk és a jövőben is a miénk lesz, addig pedig
szolgálnunk kell a muzulmán uraságoknak, hogy ismerhessük az uraság
palotájának bejáratát és kijáratát s hogy a mikor a mi napunk
fölkel: minket találjon ott a palotában, nem mást. Nem értitek ti
ezt. Ha értenétek: ti is az én példámat követnétek.</p>
<p>A következő alkalomkor ismét ilyenféle társalgást folytatott
Szanatoglu. S akkor már beszélgetni kezdett arról is, miként
tudnának a francziák Trebizondból könnyü szerrel megszabadulni.</p>
<p>– Lássátok, – mondá, – ti innen egyszerüen meg akartok
szabadulni. No ehhez én nem adhatok nektek segítséget, sem pedig jó
tanácsot. Mert ha az én hitetlenségem kitudódnék: engem Karaszor
bég a legelső kaukázi út alkalmával lesülyesztene a tenger
fenekére. Hanem ti azzal is teljesülve látjátok óhajtástokat, ha
közelebb juthattok Európához. Már pedig Konstantinápoly sokkal
közelebb van mint Trebizond és arra már adhatok jó tanácsot, hogy
oda miképpen juthassatok el. Abban pedig különösen bízom, hogy ti
jó tanácsomért egy vagy más módon mindenesetre megfizettek.</p>
<p>– Miből fizetnénk, hiszen nálad van, Szanatoglu, a mi
pénzünk.</p>
<p>– Ha nálam van is, de még nem az enyém, aztán van még nektek
mindegyikötöknek száz piaszternyi pénzetek, abból is megkaphatom a
jutalmat.</p>
<p>– Nem Szanatoglu – mondá Henri – nem igérünk és nem adunk neked
előre semmit. Mi nem bizunk te <span class="pagenum"><a name=
"Page_155" id="Page_155">-155-</a></span> benned. Mert vagy az
uraságot akarod megcsalni, vagy bennünket. Már pedig ha kettő közt
választhatsz, te bizonyosan minket csalsz meg.</p>
<p>Szanatoglu elnevette magát. Balkezével fekete göndör szakállát
csipegette, jobbkezének mutatóujjával pedig a francziákra
mutatott.</p>
<p>– Ha én ingyen akarnám pénzeteket: elkérném a kegyelmes bégtől s
az enyém lenne az. Én csak meg akartam mondani, hogy juthattok el
legkönnyebben Konstantinápolyba. Ha nem akarjátok: lelketek rajta.
Nem én akarok menni Európába, hanem ti.</p>
<p>Ezzel kaftánját összerántá mellén s eltávozott.</p>
<p>A francziák gondolkozóba estek. Mit akar ez a Szanatoglu? Ez
bizonyosan nem jóban töri a fejét. Valami cselszövény lehet az,
melynek keresztülvitelére vállalkozott s valószínűleg, sőt
bizonyosan, a bég megbizásából. Vajjon bele menjenek-e ők a
kelepczébe? Vajjon megkérdezzék-e terve iránt a cselszövő
örményt?</p>
<p>Sokáig tanakodtak egymás között. Volt idejük elegendő. Az örmény
nem jött feléjük se. Nem látogatta meg őket három napon át.
Kényelmesen meggondolhatták elhatározásuk minden esélyét. Tudták
azt már, hogy a török ép úgy kész minden erőszakra, mint az orosz.
Csakhogy az orosz durván, hatalomszóval, kegyetlenül, rögtönözve
hajtja végre az erőszakot, a mint szeszélye vagy pénzvágya hozza
magával. A török pedig látszólag megtartja vallásának parancsait,
melyek tiltják a jogtalanságot és erőszakot, hanem aztán cselt vet,
hálót sző, kelepczét állít, melyben ha fennakad a gyanútlan
<span class="pagenum"><a name="Page_156" id=
"Page_156">-156-</a></span> vagy tapasztalatlan áldozat, annak
helyzetét ép úgy kizsákmányolja a török is, mint az orosz. Kivált
ha az a török tengeri rabló, pedig Karaszor bég valószínüleg az,
vagy ha csak rabszolgakereskedő is, a minek maga is nyiltan vallja
magát.</p>
<p>Tehát óvatosság. Erre inti őket Mussza Nukhár bejnek, sőt
Balánnak is eljárása. Karaszor bég bizonyosan rosszabb mindeniknél
s a piszkos Szanatoglu bizonyosan ármányosabb minden mohamedánnál.
Mindamellett megállapodtak abban, hogy bármi legyen Szanatoglu jó
tanácsa: meg lehet azt hallgatni, de nem szükséges megfogadni és
követni. Ha meghallgatják, még mindig lesz elég idő határozni a
fölött.</p>
<p>Negyednapon megint megjött Szanatoglu. Beszélt mindenféle
ostobaságról és közömbös dolgokról. Végre újolag előhozta a
menekülésre vonatkozó jó tanácsot.</p>
<p>– Meggondoltuk a dolgot, – szólt Henri. – De minél jobban
meggondoltuk: annál inkább nem hiszünk neked Szanatoglu. Hanem
azért tanácsodat meghallgatjuk. Ha jónak látjuk: megfogadjuk. Ha
pedig jó vége lesz: megfizetünk érte, ha meg tudunk fizetni. Már
most ha akarod: elmondod; – ha nem akarod: nem mondod el.</p>
<p>– Bolondság, a mit beszéltek, – mondá Szanatoglu. – Ti
rabszolgái vagytok Karaszor bégnek, a ki pénzen vett meg
benneteket. Nem azért vett pedig meg és hozott ide, hogy itt
hizlaljon benneteket, mint az ürüt, hanem azért, hogy újra eladjon
valakinek, a ki az ő sok pénzét és nyereségét meg tudja fizetni. Ti
értetek pedig sok pénzt is lehet kapni, mert ti franczia, orosz,
<span class="pagenum"><a name="Page_157" id=
"Page_157">-157-</a></span> kirgiz, török, kalmuk nyelven, sőt még
német nyelven is tudtok beszélni, tehát titeket a hatalmas pasák
konakjaiban, sőt még a legdicsőségesebb szultán szeráljában is sok
mindenre fel tudnának használni. De a szerálj számára meg nem
vesznek benneteket, hacsak visszavonhatatlanul bele nem egyeztek
abba, hogy oda eladassatok. Így rendelte ezt a legdicsőségesebb
szultán. Már most csak rajtatok áll a választás. Ha beleegyeztek:
akkor eljuthattok Konstantinápolyba, a hol már ezer meg ezer
franczia, angol, olasz és más európai ember lakik, a kik jó
szerencse mellett ingyen is megszabadíthatnak benneteket; ha pedig
bele nem egyeztek: akkor a kegyelmes bég hajón elszállít Kairóba,
vagy az erzingiáni karavánnal elküld Bagdádba, ám ti lássátok majd
aztán, mikor juthattok el Francziaországba.</p>
<p>Az örmény bizonyos közöny szinlelésével beszélt, mintha neki
csakugyan mindegy volna, akármit csinálnak a francziák. De
beszédében az önérzetnek egy neme is nyilvánult, mely a francziákat
a mondottaknak különös megfontolására ellenállhatatlanul
kényszeríté. Szavai mély nyomokat hagytak hátra a francziák
elméjében, úgy, hogy ők, Szanatoglu által magukra hagyatva,
lassanként kezdtek megbarátkozni a tervvel. Voltaképen nem is
találtak abban most már semmi különös veszélyt. Helyzetük nem volt
ugyan különösen kellemetlen, mert az anyagi nélkülözés kínjaival
nem kellett bajlódniok, de nem is volt kellemes, mert valóságos
foglyok valának. Bezárva egy épületbe, őrizve gondosan, ki nem
<span class="pagenum"><a name="Page_158" id=
"Page_158">-158-</a></span> mehetve sehova, legföljebb néha
reggelenkint a dámra, lakóházuknak lassu lejtőjü deszkatetejére.
Ilyen vagy amolyan alakban, de minden nap várhatták sorsuknak a bég
által meghatározott változását. S aztán, ha már egyáltalán nem
állott hatalmukban a rabszolgaként való elárusitás esélyét
kikerülni, Bagdád helyett és Ázsia belseje helyett mégis csak
sokkal előnyösebbnek látszott Konstantinápolyba s valamely durva
pasának konakja helyett a nagyúr szeráljába jutni, a hova már
franczia követek is járnak s a honnan mindenesetre lehet remélni a
szabadulást. Mégis tettek előbb egy kisérletet, mely oly gyakran
mutatkozott sikeresnek. Szanatoglu által különös belsőséggel kérték
meg a béget, hogy adjon nekik műhelyt és szerszámokat s ők ily nagy
városban mint Trebizond, rövid idő alatt kétszeres összegét is
megkeresik s szivesen megkeresik a váltságdíjnak. Kérelmük azonban
elutasíttatott és pedig – mint Szanatoglu mondá – kereken és
ingerülten.</p>
<p>– Ha már nincs más választásunk, – mondá Henri az örménynek –
mit kell tennünk, hogy a kegyelmes bég csakugyan Konstantinápolyba
szállítson bennünket?</p>
<p>– Kérjétek meg a kegyelmes béget úgy, a hogy én tanácsoltam s
adjatok nekem fejenként ötven piasztert s a többit bizzátok
rám.</p>
<p>Ujabb tanácskozás után másnap a francziák kijelentették, hogy
Szanatoglu föltételeit készek teljesíteni, csak vezesse őket a bég
elé.</p>
<p>Kérelmük teljesült. Karaszor bég a konakban fogadta őket
gazdagon butorozott és diszített nagy teremben. <span class=
"pagenum"><a name="Page_159" id="Page_159">-159-</a></span> Háta
mögött állott Szanatoglu, zsákmányleső macskának éles figyelmével
tekintve a francziákra.</p>
<p>– Adjátok elő könyörgésteket, – mondá Karaszor bég.</p>
<p>– Kegyelmes úr, – szólt Henri, – meggondoltuk a dolgot, és hogy
a te kegyességedet el ne veszítsük, miként Szanatoglunak
kijelentettük, hajlandók vagyunk Konstantinápolyba menni s
könyörögni előtted, hogy minket a nagyúrnak szolgálatába bocsáss el
kegyesen.</p>
<p>– Készek vagytok a legdicsőségesebb szultánnak palotájában
mindennemü szolgálatra vállalkozni?</p>
<p>– Készek vagyunk.</p>
<p>– Készen vagytok arra, hogy ezt a bölcs mollah előtt is
kijelentsétek és hogy szavatokat a müderrisz irásba tegye, hogy
azok el ne repüljenek?</p>
<p>– Erre is készen vagyunk – mondá Henri – ha ezt is szükséges
megtennünk.</p>
<p>– Ti is hajlandók vagytok, mind, valamennyien? – kérdé a bég, a
többi francziához fordulva. – Feleljetek mind egyenkint.</p>
<p>A francziák mind egyenkint bejelentették, hogy ők el vannak
határozva, a kikötött föltételt teljesíteni.</p>
<p>– Ám legyen úgy, a miként ti akarjátok. Szanatoglu – mondá az
örményhez fordulva – legyen gondod rá hogy a bölcs mollah az ő
szine elé bocsássa holnap e szolgákat.</p>
<p>Ezzel elbocsátotta a francziákat. A következő napon azonban tíz
és tizenegy óra tájban elkisérték őket a mollához, kinek konakja a
Hájah Szófia nevü gyönyörü dsámi mellett feküdt. A bégnek pár
szolgája kisérte <span class="pagenum"><a name="Page_160" id=
"Page_160">-160-</a></span> őket oda minden fegyver nélkül, mintha
csak a francziák teljesen szabad emberek lettek volna. A molláh
hidegen és ünnepélyesen, divánon ülve fogadta őket, mellette a
müderrisz ült egy szőnyegen, térdére fektetett papirossal, melyre
nyilván írni szándékozott. A bégnek szolgái nagy tiszteletnek külső
jeleivel s mély bókolással közelegtek a mollah felé s mondák el
neki a francziák idejövetelének okát.</p>
<p>A mollah körülbelül ugyanazon kérdéseket intézte a francziákhoz,
melyeket a bég s a felelet is a francziák részéről körülbelül
hasonló volt. Azzal a különbséggel, hogy mindenik francziának meg
kellett mondania kereszt és vezetéknevét. Mikor mindez megtörtént s
a müderrisz a francziák nevét feljegyezte, oda fordult a mollah az
utóbbihoz:</p>
<p>– Ird most már tudós müderrisz, a mit irnod kell.</p>
<p>Sokáig irkafirkált a müderrisz, úgy hogy a francziáknak testük,
lelkük megúnta a várakozást, míg végre tizenegy külön darab irattal
készen volt a francziák számára.</p>
<p>Az iratokat egymásután fölolvasá a müderrisz. A felolvasás
valóságos éneklés és nyafogás szinében tünt fel a francziák előtt.
Szavait alig tudták megérteni. Az iratok tartalma körülbelől
következő volt.</p>
<p>»Én Hadsi Mollah Nurizáde, a Próféta tudományának méltatlan és
erőtlen követője, a ki békességet és rendet tart az igazhívők
között és eloltja azok szomjúságát, a kik a törvény és igazság után
szomjuhoznak itt <span class="pagenum"><a name="Page_161" id=
"Page_161">-161-</a></span> Tarabozánban és ennek határtalan
környékében, én mondom azt, hogy N. N. frenk és gyaur, a derék
Karaszor bégnek szolgája, szinem elé kérezkedvén s előttem
egészségben megjelenvén, könyörögve és rimánkodva kérte, hogy őt a
derék Karaszor bég, ha annak is úgy tetszenék, a minden urak
urának, a minden igazhívők fejedelmének, a hajnali csillagként
fényeskedő Padisáhnak adná át és adná szolgálatába, és hogy ő frenk
és gyaur létére nem ismer nagyobb boldogságot és üdvösséget, mint
hogy ő a legdicsőségesebb szultánnak szolgálatában a földön és föld
alatt, szárazon és vizen, szeráljban és utczán, virágos kertben és
sivatagon, fegyverrel vagy a nélkül, a Mabein küszöbén belül vagy
kivül, életben és halálban szolgálhasson mindaddig, míg szemeivel
lát, füleivel hall, kezével és lábával mozogni tud. Én mondom azt,
én Hadsi Mollah Nurizáde, a ki leggyöngébb a gyöngék közt, én
mondom azt, hogy ez a frenk és gyaur azért jött az én szinem elé és
azért könyörgött én előttem. Leirta pedig mindezeket Hadsi Kedük
Husszein, a szegény és tudatlan müderrisz Tarabozánban, a ki
mihelyt az irást elvégezte, nyomban a kalemet összetörte és annak
darabjait széjjel szórta Hedsrának 1245-ik évében, stb.«</p>
<p>A francziák csodálkozva, de nem minden vidámság nélkül látták és
hallották ezt a hókuszpókuszt. A müderrisz az irótollat, vagyis
inkább irónádat, a kalemet csakugyan összetörte s annak darabjait
ott a teremben széjjel szórta, előbb mindegyik okmányt maga a
Mollah is névjegyével gondosan ellátván. <span class=
"pagenum"><a name="Page_162" id="Page_162">-162-</a></span></p>
<p>A mollah beszélt azután néhány szót az Al-Koránból, melyet a
francziák csak kis részben értettek s aztán kezének intésére
Szanatoglu és az őrök kiséretében a francziák Karaszor bég
konakjához visszamentek.</p>
<p>A következő napon Szanatoglu ismét meglátogatta őket. A róka, ha
cselen töri a fejét, lehetett csak hasonló az álnok örmény
arczához, a ki sajnálkozás szinlelésével így kezdé beszédét:</p>
<p>– Hjah bizony, ezért kell az igaz keresztyéneknek oly sokáig
várniok és szenvedniök. Mert mindig sokan vannak köztük, a kiknél
állhatatlan az állhatatosság és hamar elszakad a hitnek és
vallásnak köteléke. Lám, ti most már bele nyugodtatok abba, hogy
muzulmánná legyetek, én pedig mióta vagyok itt már szolgálatban s
mégis megmaradtam az igaz hit árnyékában.</p>
<p>– Miféle bolondságot beszélsz te piszkos örmény? – kérdé Henri,
ki társaival együtt nem kissé volt felindulva e kijelentésre,
melynek a tegnapi szertartás felette komoly értelmet látszott
kölcsönözni.</p>
<p>– Hajh, hajh, ezen pedig már – mondá Szanatoglu – nem lehet
segiteni. Beleegyeztetek, beleegyeztetek, világosan beleegyeztetek.
Megmondtátok határozottan, föl is lett az irás olvasva előttetek és
ti megnyugodtatok benne. Nem szóltatok ellene egy szót se, de
egyetlen egy szót se, még csak kezetekkel se tiltakoztatok
ellene.</p>
<p>– Nem volt szó a muzulmán vallásról Szanatoglu, hát miként
egyeztünk volna mi abba?</p>
<p>– Ökrök, azt csak tudjátok, hogy a szeráljba Konstantinápolyban,
a szultán szolgálatába keresztyén embert <span class=
"pagenum"><a name="Page_163" id="Page_163">-163-</a></span> meg nem
fogadnak, ti pedig beleegyeztetek, hogy az én uram, Karaszor bég,
titeket mindenesetre oda adjon el.</p>
<p>– De nem mint muzulmánt, gazember, nem volt erről szó, – szólt
egyik franczia dühre gerjedve s fenyegető modorban Szanatoglu elé
állva.</p>
<p>Az örmény vállai közé húzta fejét, kaftánjának szorosan egymásra
vonta mindkét szárnyát s csak ennyit felelt:</p>
<p>– Pedig a kalemet is összetörte a müderrisz, pedig az nem mást
jelent.</p>
<p>– Majd összetörünk mi téged nyomorult csaló, gazember! –
kiáltották a francziák s az örményt hatalmasan megütlegelve,
kilökték az ajtón s lerugták a lépcsőn úgy, hogy az úgy hentergett
le és csak a földön tudott megállapodni az épület előtt.</p>
<p>Szanatoglu itt felállott, kezét, lábát megtapogatta, kaftánjáról
a port leverte, egyik papucsát kezébe vette, mert a másik fent
maradott s a papucsával fenyegetőzve, ezt felelte vissza:</p>
<p>– Az ötven piaszterért fejenként majd mégis eljövök én hozzátok
s akkor majd másként beszéltek ti én velem. Ne higyjétek, hogy
ezzel az ötven piasztert leróttátok.</p>
<p>A francziák minden dühösségük mellett is elnevették magukat
Szanatoglu szemtelenségén, kinek most is csak a borravaló járt
elméjében. De azután, hogy az örmény eltávozott, mégis magukba
szálltak s komolyan megbánták, hogy őt tettlegesen bántalmazták. Az
örmény rossz lelkü, gonosz ember, a bég előtt bizonyosan
<span class="pagenum"><a name="Page_164" id=
"Page_164">-164-</a></span> árulkodni fog rájuk s ők bizonyosan
keményen fognak büntettetni. Fájlalták, hogy hevük annyira
elragadta őket. Óránként, sőt perczenként nyugtalanul várták a
megtorlást, mindaddig, míg egy szolgával közölve a dolgot, ez azt
nem felelte:</p>
<p>– Ne féljetek, Szanatoglu hitetlen, nem panaszkodik ez az
igazhívő ellen, máskor is kapott az már ilyen tanítást.</p>
<p>A szolgának e nyilatkozata a mily megnyugtató volt a francziákra
egy részről, oly sajátságosnak tünt fel előttük másképen. Úgy
látszik, hogy őket már az udvarbeli cselédek, a bég szolgái
valósággal Mohamed próféta követőinek tekintették.</p>
<p>Sorsuk azonban néhány napig nem változott. Vagy ha változott is:
látszat szerint előnyösen. Jobb ételekkel, finomabb dohánynyal és
kávéval látták el őket. Szanatoglu nem jött többé feléjük sem. Meg
nem foghatták, mi sors vár reájuk. Csak annyit gondoltak
bizonyosnak, hogy ez a sors így változatlan jólétben sokáig nem
tarthat.</p>
<p>S valóban nem is tartott.</p>
<p>A Ramazán ünnep nagy bőjtjeit nekik is meg kellett – akarva, nem
akarva – tartani, mert enni és inni valót az ünnepnapokon ép úgy
nem kaptak ők se, mint a többi cseléd és szolga. De semmiféle külön
parancs részükre ki nem adatott, sem ellenük valami kényszerítő
rendszabály nem alkalmaztatott. S viszont a következő vidám
ünnepnapokon őket is szolgatársaikkal egyetemben minden
szemnek-szájnak tetsző étellel és itallal ellátták. <span class=
"pagenum"><a name="Page_165" id="Page_165">-165-</a></span> A vidám
ünnep utolsó napján, melyet Bairámnak neveznek, még Szanatoglu is
meglátogatta őket s nem győzte a bég kegyességét eléggé dicsérni s
egyáltalán nem jutott eszébe, miként utasították őt ki a francziák
egy hónap előtt maguk közül. Elmenetekor azonban tett bizonyos
czélzást a holnapi napra, melyet a francziák akkor semmiképen nem
értettek s melynek értelmét csak később sejtették. Olyanformát
mondott: »No holnap ti is örökre búcsut vesztek eddigi bizonytalan
sorsotoktól.« A francziák nem adtak rá semmit.</p>
<p>A következő napon ujra gazdagon ellátták őket étellel és
itallal. Nagy szobájuk kopott szőnyegére több és finomabb
ételt-italt tálaltak be, mint a Bairám-ünnep bármelyik napján.
Kávéjuk éppenséggel háromszor annyi volt, mint máskor szokott lenni
s még íze is különbözött attól, a mit megszoktak. Valamely különös
fanyar keserüséget vettek benne észre, mely különbözött a kávénak
szokott keserüségétől. De azért a francziák minden aggodalom nélkül
költötték el lakomájukat.</p>
<p>Lakoma után fejük elnehezedett, szemeiket homály és álom lepte
el, ellenállhatatlan szükségét érezték a nyugalomnak, mindnyájan –
bár fényes nappal – szokott éji fekhelyükre telepedtek.</p>
<p>Meddig tartott álmuk s mi történt velük az álom alatt: soha sem
tudták meg egész bizonyossággal. Sötét éjszaka volt, mikor néhányan
fölébredtek. Fáradtnak, kimerültnek, betegnek érezte magát
mindegyik. Ha megmozdult fekhelyén, éles és iszonyu fájdalmat
érzett. Rettentő félelem lepte meg őket, melyet növelt még az
<span class="pagenum"><a name="Page_166" id=
"Page_166">-166-</a></span> éjszakának rejtelmes sötétsége. Még a
beszéd is felette fájdalmas volt. Némán és mozdulatlanul várták meg
a reggelt. Oly kínosan, oly türelmetlenül várták, hogy azt hitték,
soha se fog már többé a nap fölkelni.</p>
<p>Végre világos lett. Az ismert nagy teremben voltak, hol
kezdettől fogva tanyáztak. Mindegyik a fekhelyén, saját szőnyegén,
saját pokróczával betakarva. Egyetlen egy hiányzott közülük. Ezt is
csak később vették észre. Körülöttük nagy vérnyomok, nagy vérfoltok
mutatkoztak. Alig birták fejüket fölemelni, oly gyöngék és
erőtlenek valának. Mi történhetett velük? Sem beszélni, sem
gondolkodni, sem emlékezni nem voltak képesek. Erős sebláz rázta
meg tagjaikat. Szomoru ébredés volt ez, melynél szomorubbat aligha
értek meg keserü életük nyomoruságos változatai közben.</p>
<p>Szolgák hoztak ételt és italt. Gyenge ételt, hűsitő italt s
különös gonddal, csaknem gyöngédséggel gondoskodtak a francziák
szükségleteiről. Később orvos is jött hozzájuk, vagy legalább olyan
ember, a kit a törökök orvosnak tartanak. Megtekinté a francziákat,
néhány szót szólt, valamit kérdezett, a mire feleletet se várt s
aztán eltávozott. Étel és ital némi erőt kölcsönzött a
francziáknak. Enyhült a sebláz s ők elvégre teljes urai lőnek
eszmének és ébrenlétnek.</p>
<p>Suttogva beszélgettek egymással, mert a hangos beszéd még
ezentúl is kínos fájdalmakat okozott. Beszélgetésük folyamán
szomoru következtetésre jutottak. Ők az alávaló Szanatoglu
cselszövényének áldozatai. Elfogadták ajánlatát; határozottan
kijelentették, hogy ők a szultán <span class="pagenum"><a name=
"Page_167" id="Page_167">-167-</a></span> szolgálatába akarnak
jutni; nyilatkozatukat a Mollah ravaszul félremagyarázta s
mindennemü szolgálatra való ajánlkozássá bővitette; ők nem
tiltakoztak a bővités ellen s most már ők háremi szolgálatra
lesznek kötelezve. Álnokul, kegyetlenül iszonyu sorsot készítettek
számukra, melynek következéseit most már csak a halál képes
elenyésztetni. Örökre csonkák maradnak, házas életre ezentul
gondolniok se lehet.</p>
<p>A jövőnek ezen képe nem adott vigasztalást semmi irányban. Úgy
látszott, mintha elvesztették volna minden becsét a hazájukba való
visszatérésnek. Miért menjenek haza? Mit keressenek otthon? Mi
varázsa van előttük most már Francziaország viszontlátásának?
Hiszen otthon még gúny és szánalom tárgyai lehetnek. Pedig inkább a
halált itt a messze földön, mint a gúnyt és szánalmat annyi
veszély, annyi szenvedés után!</p>
<p>A napok haladtával s a fájdalom enyhülése után sebjeik is
begyógyultak, lelki gyötrelmük is enyhült. Már fenn is tudtak
járni, noha a szobából még mindig nem mehettek ki. Most már csak
tizen voltak. A szolgák felvilágosították őket, hogy társuk, a
tizenegyedik franczia a mákonyos mély álom közben, a tudatlan,
durva orvos kezei közt halt meg. Még csak el sem búcsuzhattak tőle.
Sötét gondolatok forrongtak agyukban midőn elgondolták, hogy most
már mily kevesen vannak, hány társukat kellett tizennyolcz év alatt
elhagyniok s mily messze vannak még Francziaországtól.</p>
<p>De ha fájdalmuk enyhült is, ha sebjeik hegedtek is, dühük és
boszúságuk Szanatoglu ellen nem csillapult. <span class=
"pagenum"><a name="Page_168" id="Page_168">-168-</a></span> Az
érzület, melylyel a keresztyénre, e nyomorult árulóra gondoltak,
ádáz és kegyetlen volt. Betegek, gyengék, lábbadozók valának s
mégsem lett volna tanácsos az örménynek most közelükbe jutni.</p>
<p>És az örmény, a szerencsétlen, mégis meglátogatta őket.</p>
<p>A tigris nem rohan úgy zsákmányára, mint a francziák rohantak
Szanatoglura. Tőrrel védelmezte magát a nyomorult. De csak egy
pillanatig. A másik pillanatban le volt fegyverezve, földre volt
lesujtva s hitvány lelke kitiporva. Egy szempillantás volt az
egész. Alig tudták a francziák: mi történt és miként történt.
Szanatoglu ott feküdt előttük, mint valóságos hulla. Sohase tudták
megmagyarázni, miként vehetett rajtuk uralmat oly
ellenállhatatlanul a vad és gyilkos szenvedély.</p>
<p>Megtörtént. Gyászos vége lett a borzasztó erőfeszítésnek. Három
francziánál fölszakadtak a sebek és sebkötelékek. Három hű és régi
bajtárs ujra elvérzett és alig egy óra mulva meghalt. Most már csak
heten maradtak. S mind a hét oly betegen, hogy egy hónap kellett
míg ismét felüdültek annyira, mint a hogy Szanatoglu meggyilkolása
napján már voltak.</p>
<hr class="chap" />
<div class="chapter"></div>
<p><span class="pagenum"><a name="Page_169" id=
"Page_169">-169-</a></span></p>
<h2>A RABSZOLGAKERESKEDŐ HÁREMÉBEN.</h2>
<p class="summary">(A francziák Mohamed hitére térnek. – Az
eunukhok. – Bülbül Baba. – A két cserkesz testvér. – Férfi lopódzik
be a hárembe. – A francziákat elviszik Konstantinápolyba.)</p>
<p>Karaszor bég a gyilkosság utáni napon meglátogatta őket. Ott
feküdt a szobában Szanatoglunak és a három francziának hullája az
élők között. A mint Karaszor bég belépett: Henri rögtön elkezdte a
szót:</p>
<p>– Kegyelmes bég, rabszolgáid vagyunk. Tégy velünk mi neked
tetszik. De mi megöltük Szanatoglut. S megöltük volna még akkor is,
ha száz halállal fenyegettél volna bennünket. Öless meg most te
bennünket, ha neked úgy tetszik.</p>
<p>– A mi nekem tetszik, ebek, – szólt a bég – azt nem kérdem
tőletek. Mire felgyógyultok: akkorra vagy megismeritek az igaz
hitet, vagy megismeritek a gyehenna tüzét. Holnap jön már hozzátok
a tudós müderrisz.</p>
<p>Többet nem szólt. A hullákat elvitette s szó nélkül távozott.
<span class="pagenum"><a name="Page_170" id=
"Page_170">-170-</a></span></p>
<p>Másnap csakugyan jött a müderrisz. Ugyanaz, a ki ama végzetes
irka-firkát a Mollah parancsára elkészítette. A müderrisz
felvilágositotta teljesen a francziákat. Megmondta, hogy azon irat
nélkül sem háremi szolgálatra nem lennének alkalmazva, sem pedig az
igaz hitre nem lennének kényszerítve, miután Alláh meg nem engedi,
a Próféta pedig nem parancsolja, hogy a tévelygők és hamis istenek
imádói erőszakkal kényszeritessenek az igaz hitre. A
tiszteletreméltó bég más sorsot és más szolgálatot szánt a
francziáknak, de az örmény megigérte, hogy őket rábeszéli a háremi
szolgálat önkénytes elvállalására s az igaz hit fölvételére.</p>
<p>A francziák e beszéd alatt ujra érezték azt a bosszut forrni
szivükben s azt az izmot feszülni karjaikban, mely az örményből
kiszoritá a lélekzetet. Szemük villogása, mellük lihegése,
felkiáltásaik rekedtsége eléggé elárulá lelkük állapotát a
müderrisz előtt is. A ki nem is késett soká s e szavakkal búcsuzott
el tőlük a mai napra:</p>
<p>– Most a tüzes sárkány lakik szívetekben s nem a szelid
tekintetü galamb. Most nem vagytok arra méltók, hogy az igaz hit
olajával kenegessem a ti beteg lelketeket. Részegek vagytok a
haragtól s fejetek fölött összecsap a tisztátalan indulatok árja.
Koplaljatok, aludjatok, sírjatok és imádkozzatok, hogy Alláh a
holnapi napon méltónak találjon benneteket arra, hogy lábaimat ide
vezérelje.</p>
<p>A müderrisz eltávozott. Modora nem volt visszataszitó a
francziákra. Sőt enyhitő és bátoritó. De hát elhagyják-e
<span class="pagenum"><a name="Page_171" id=
"Page_171">-171-</a></span> a keresztyén vallást? Vajjon a
vallással együtt nem törlődik-e ki sziveikből hazájuk képe is? Ha
pedig makacsul ragaszkodnak az eddigi hithez: mi lesz sorsuk, mi
lesz végük? Elvégre is elvesztették már az ifjuságot, szivükből
kitörültettek az élet ábrándjai, családi élet boldogsága
elérhetetlen ezentúl: mint muzulmánok legalább élvezik a szabadság
verőfényét s legalább biztosabb reménynyel indulhatnak nyugot felé,
hogy egykor haza juthassanak – meghalni.</p>
<p>Elhatározták – átlépni a muzulmán hitre. Figyelemmel hallgatták
a müderrisz oktatásait, melyek alig tartottak tíz napon túl s aztán
a szokott egyházi ünnepélyes szertartások mellett Mohamed
követőinek sorába felvétettek.</p>
<p>Ezzel egyidejüleg a konakban háremi szolgálatra osztották be
őket.</p>
<p>Sajátságos, eddig még nem tapasztalt változás állt elő ezzel a
francziák életsorsában.</p>
<p>Mindenek előtt le kellett vetniök azt a ruhát, melyet
Tülmenkőjiből, a kalmuk uraságtól hoztak magukkal. Ez a ruha félig
tatár, félig kozák volt s e helyett most törököt kellett
felölteniök és pedig az előkelőbb háremőrök szokott ruhájának
alakjában. Vörös fezt, melynek kék boklyója nyakukig ért; rövid
dolimánt, köpönyegszerű hosszú fehér palástot, melyet azonban a
termekben nem kellett felölteniök; bő és rövid salavárt, melynek
korcza a tizenkétrétü s derékra hajtogatott sálban veszett el s
felkunkorodó orru papucsot. Fegyverrel is ellátták őket:
pisztolylyal, jatagánnal, bambusznád bottal <span class=
"pagenum"><a name="Page_172" id="Page_172">-172-</a></span> és
pedig annyival, hogy kétszerte több embernek is elég lett volna
kezebeli gyanánt.</p>
<p>A francziák most már valóságos eunukhok voltak. De nem csak
maguk, mert rajtuk kívül ott volt még a bégnek egész háremőri
személyzete. E személyzet állott néhány kövér fiuból, tíz-tizenkét
évesekből, kik többnyire cserkeszek voltak, de volt köztük két
afrikai arab is, sötét arczszinnel. Mind, valamennyi eunukh
mesterségre volt szánva. Volt még hat felnőtt eunukh is, négy
fiatal és két öreg. A két öreg örökségképpen szállt a bégre, vagyis
helyesebben mondva hozományképen, mert mindkettőt egyik neje hozta
magával s bár a bég gyanakodva fogadta el őket, sok év alatt mégis
meggyőződött hűségükről s azért megtartá őket a háremben. Ez a két
öreg nem is volt eladásra szánva, míg a többiek, ifjak és
gyermekek, ha a bégnek szeszélye így hozta magával, nagyon könnyen
vásárra hurczoltattak. Legalább a francziák úgy értesültek, hogy
ily eset kétszer is előfordult már több év óta. Az összes
személyzet felett, sőt a francziák felett is egy Bülbül Baba nevű
vén egyiptomi eunukh parancsnokoskodott, kire ezt a nevet a
háremhölgyek ruházták s kit már a maga nevén soha nem is neveztek.
Kegyetlen és kaján vén ember volt, ki mint valami elaggott mérges
eb, híven őrzé az asszonyokat, minden haszontalanságért keményen
bünteté alattvalóit, folyton árulkodott az úrnők előtt az
odalikokra s az úrnőkkel sohase játszott össze semmiben. Csúf arcza
és rekedt hangja miatt neve valóságos gúnynév volt, de e nevet
mégis azért <span class="pagenum"><a name="Page_173" id=
"Page_173">-173-</a></span> kapta, mert ha jó kedve volt, a
legszebb keleti regékkel tudta a háremi élet unalmát elűzni.</p>
<p>Volt a bégnek három neje. A három közül kettő megfért, sőt jó
barátságban állott egymással. Az egyik, a legelső, cserkesz nő
volt, a második török nő, egy pasának leánya. Ezek mind maguk, mind
gyermekeik, számszerínt öten, a legjobb családi egyetértésben
állottak. A harmadik nő megint cserkesz nő volt, de ez a legelsővel
semmiképen össze nem fért. Ha találkoztak: vagy nem szóltak
egymáshoz, vagy vége-hossza nem volt köztük a nyelveskedésnek.
Egyik a másiknak szobalányát – odalikját – ha megkaphatta:
korbácscsal, papucscsal, szofrával agyba-főbe verte, ruháját
megtépte, gyerekét földhöz ütötte, úgy, hogy néha az egész hárem
tele volt sírással, jajgatással. A két nő még törvényes gyermekeit
is féltette egymástól s az elkeseredés már annyira ment, hogy
mindkettő ott akarta hagyni a béget s szülőikhez akartak
visszamenni, mit azonban a bég akként akadályozott meg, hogy a
harmadik nőnek a háremben külön lakosztályt adott a kerti
pavillonban s számára külön odalikot, külön eunukhot, sőt a
francziák közül is kettőt külön oda rendelt. Csak a vén Bülbül
Babának volt bejárása mindkét lakosztályba, csak ő hallgatta meg
folytonosan a két asszonynak egymás ellen való áskálódását, melyet
aztán ügyesen fölhasznált részint a hárem őrizetének biztosságára,
részint a bégnél saját előnyére. A bég maga rendesen úgy tett
igazságot a két nő között, hogy mindkettőnek meghallgatta egymás
elleni panaszát <span class="pagenum"><a name="Page_174" id=
"Page_174">-174-</a></span> hideg vérrel és nyugodt arczczal, de
egyiknek sem felelt soha semmit s egyiket sem illette
szemrehányással soha. »Bolond az – úgymond – a ki útját akarná
állni a szélnek és elejét akarná venni az asszonyi
perpatvarnak.«</p>
<p>A francziákat gondosan oktatták a háremőri szolgálatra.</p>
<p>A sokféle imádságok a nap minden órájában, a háremi butorok,
szőnyegek, ételnemek nevei, a nyelvsajátságok, a százféle háremi
mesék, dalok, regék, játékok, a Kaukázus és Persia, Arábia és
Egyiptom népszellemének termékei mind ujdonságul szolgáltak a
francziáknak. Nagy gondossággal kellett megtanulniok, hogy a háremi
nők, ha kimennek az utczára, miként öltsék fel a feredsét, a külső
köpenyt; miként kössék fel a jasmakot, a női fátyolt, melyből csak
a szemnek és annak sem egészen volt szabad kivillogni. A vén Bülbül
Baba ezer és ezer módját beszélte el annak, hogy a nők miként
szöknek ki a háremből s miként eresztenek oda be férfiakat a
törvény tilalmának ellenére. Mind e módot ismerni kell az
eunukhnak, hogy megvédelmezhesse a háremet, a háremhölgyet és annak
titkait. Meg kellett tanulniok a nők lakmározásának és
látogatásainak rendjét, a fürdőnek és pipereszobának titkait, a
különféle mosdásokat és borotválkozásokat, melyek az eunukhnak és
háremőrnek legfontosabb és legtitkosabb teendői. Az igaz, hogy az
ott levő eunukhok, még a gyermekek is, mindezeket jól tudták már,
mintha e foglalkozásban benne születtek volna, de a francziák feje
fölött másfél <span class="pagenum"><a name="Page_175" id=
"Page_175">-175-</a></span> év is elfutott, mikorra mindent oly
tökéletesen megtanultak, a miként a vén Bülbül Baba azt jónak
látta.</p>
<p>Ez egész idő alatt a munkátlan és henye élet, ételnek és italnak
bőséges élvezete, sőt bizonyos figyelem és kitüntetés volt életük
és élvezetük. A legkényesebb és legtitkosabb szolgálatokat végezték
a háremhölgyek és odalikok körül, a minőket Európában csak nők
végeznek, vagy még azok sem. Az odalikok örökös találkán és
szerelmi viszonyon törték fejüket a palota egyéb férfi szolgáival.
A francziáknak szakadatlanul hordták a legfinomabb ételeket, a
legválogatottabb nyalánkságokat, a legjobb dohányt, kávét és
gyümölcsöket, sőt arany pénzeket is, hogy őket apró cseleikben,
titkos szerelmi kalandjaikban elősegítsék vagy azokra szemet
hunyjanak.</p>
<p>Volt a bégnek nyáron át fából készült csinos fürdőháza a
tengerparton. A nőket igen gyakran, csaknem naponként ki kellett
kisérniök a fürdőhöz. A nők pajzánsága ilyenkor különös szórakozást
okozott a különben kedvetlen és örömtelen francziáknak. A francziák
megvesztegetni nem hagyták magukat sem az apróbb ajándékok, sem az
egymásközt fölszítható irigység által. Miveltségük, lovagias
gondolkozásuk, a sors csapásai alatt megtanult fegyelem egyaránt
megmenték őket úgy a bűnös összejátszás koczkázatos vállalataitól,
mint a szívtelen durvaságtól, melylyel egyik-másik eunukh a nőkkel
szemközt hivatását végzé. Maguk közt soha nem marakodtak, társaikra
és a hölgyekre nem árulkodtak, <span class="pagenum"><a name=
"Page_176" id="Page_176">-176-</a></span> az úrnők és odalikok
bujtogatásait fülük mellett eleresztették s inkább megvédelmeztek
mindenkit, mintsem ártalmára lettek volna bárkinek is. Egy
sajátságos eset föltétlen hivükké tette még az örökösen mogorva és
bizalmatlan Bülbül Babát is.</p>
<p>A rabszolgák közt, kikkel a bég kereskedett, kiket a Kaukázusból
szerzett s kellő kitanitás után Sztambulban és egyébütt
elárusított, volt egyszer két cserkesz testvér. Egy fiú és egy
leányka. Mindegyik jól kifejlődve s egymáshoz csodálatosan
hasonlítva. Ha mindkettő férfi, vagy mindkettő női ruhában volt:
alig lehetett őket egymástól megkülönböztetni. A fiú is, a leányka
is külön-külön lakott társaival és társnőivel, egyik a férfi
rabszolgák tanyáján, a hova először a francziákat is telepítették,
a másik pedig a nők tanyáján, mely a hárem kertje mellett feküdt,
attól egy alacsony fallal elválasztva. A rabszolganőket gyakran
bevitték a hárembe szolgálatra s a háremhölgyek is gyakran
látogatást tettek a rabszolganők tanyáján.</p>
<p>A fiú és lányka igen szerették egymást. Az apa, midőn őket a
bégnek eladta, egyúttal kikötötte, hogy a két testvér, míg a nő
hárembe s a fiú szolgálatba nem kerül, meglátogathassák egymást, a
mikor akarják. A két testvér, hol egyik, hol másik, gyakran
óhajtotta a látogatást s mivel a bég megigérte s igéretét meg is
szokta tartani, a két testvér gyakran összejött a vén Bülbül
beleegyezésével, kinek az iránt meg volt utasitása a bégtől s ki a
rabszolganők tanyáján is meg volt bízva a felügyelettel. Az
összejövetel a rabszolganők udvarán <span class="pagenum"><a name=
"Page_177" id="Page_177">-177-</a></span> vagy a szabadban, vagy
egy kis faházikóban történt, mindig egy eunukh felügyelete
alatt.</p>
<p>A két cserkesz gyermek gyakran csinált magának mulatságot azzal,
hogy öltönyüket, melynek szépsége és drágasága volt legfőbb
gyönyörüségük, egymással elcserélték. A fiú a leánynak, a leány a
fiúnak ruhájába öltözött. Az otromba eunukh nem talált a
mulatságban semmi rendkivülit.</p>
<p>Egykor a leányka elmondá e mulatságot a háremben, az odalikok
kaptak a tréfán s a leánykát rábeszélték, hogy a legközelebbi
alkalommal ismét öltöztesse fel a fiút nőruhába s vigye be a
hárembe. A leánykának is tetszett az ötlet s különösen
megállapították a tervnek minden részletét.</p>
<p>A terv sikerült is. A lányka kettős ruhát vett magára. A
faházikóban egyiket leveté, a fiú abba felöltözött, saját ruháját
az eresz alatt elrejté s ekként belopózott a rabszolganők
lakhelyére, innen pedig az odalikokkal együtt a hárembe, melynek
elég terme és fülkéje volt arra, hogy mind az úrnők, mind az
eunukhok figyelmét elkerülje. Ez a csíny igen gyakran sikerült s az
odalikoknak nem kis mulatságukra szolgált.</p>
<p>Egyszer azonban a fiú több napon át a háremben maradt, teljesen
bízva mind ő, mind az odalikok abban, hogy a fiú távolléte a
rabszolgatanyán feltünni nem fog. Talán nem is tünt volna fel, mert
a cserkesz szolgákkal nem igen törődtek, miután megszökésüktől
tartani nem lehetett – ha véletlenül két odalik egymás közt
keservesen össze nem vesz s boszujok a titkot föl <span class=
"pagenum"><a name="Page_178" id="Page_178">-178-</a></span> nem
fedezi. Az egyik odalik ugyanis, kit a másik földre gyűrt és
összevérezett, rögtön futott az első úrnőhöz s annak szívszakgató
panaszok és siránkozások közben elmondá az egész gonoszságot. A mi
pedig a dolgot sulyossá tette, az abból állt, hogy a fiú épen akkor
is a háremben rejtőzött.</p>
<p>Az úrnő egészen felháborodott a példátlan merényleten. Az
odalikot kivallatá s megtudta azt, hogy a cserkesz fiu és leányka
ki- és beeresztése alkalmával mindig jelen szokott lenni Bülbül
Baba is, ki azonban semmit sem tudott a dologról. Az úrnő különben
is haragudván a vén eunukhra, a miért ez a harmadik nő üldözése
körül nem járt kezére, elhatározá most annak láb alól eltételét. De
miután a bég e pillanatban nem volt otthon, az odalikot egy kerevet
lábához saját kezeivel megkötözé, nehogy időközben eljárjon a
szája, maga pedig százszor is lemorzsolta a teszpijén, olvasóján,
szokott imádságát, hogy ekként könnyült lélekkel várja be a bégnek
hazaérkezését.</p>
<p>Szerencsére az odalik kimaradása szemet szúrt társnői közt s
gyanujok támadt: vajjon boszujában, dühében nem árulkodott-e az
úrnő előtt. A cserkesz fiút rögtön kicsempészték a háremből s
aggodalmukban az esetet fölfedezték Henri előtt, bízván ennek
jólelküségében s egyuttal megkérvén őt, hogy segítsen nekik
kilábolni a fenyegető bajból, ők készek mindent életre halálra
eltagadni és a föltétlen tagadásra a cserkesz leánykát is
rábírni.</p>
<p>Henri rögtön ment a vén eunukhoz. <span class="pagenum"><a name=
"Page_179" id="Page_179">-179-</a></span></p>
<p>– Baj van, – mondá, – nagy baj van Bülbül Baba. Az odalikok azt
álmodták, hogy egy szemtelen férfi sok napon át ott rejtőzködött a
háremben.</p>
<p>– Együgyü Hanari, hát mi nagy baj van ebben? – szólt az öreg
Henrihez, kit mindig Hanarinak nevezett. Ki tudná a madárnak
megtiltani, hogy a fejünk felett át ne repüljön és a bolond álomnak
megtiltani, hogy az alvót meg ne lepje?</p>
<p>– Igaz az Bülbül Baba, hanem egy odalik ébren is látta a férfit
s meg is jelentette az úrnőnek, a ki csak a kegyelmes béget várja
haza, hogy Bülbül Babát elárulja.</p>
<p>– Részeg vagy te Hanari, bizonyosan annyit ittál, hogy ötven
korbácsot szeretnél rá enni.</p>
<p>Henri elmondá most az egész históriát a mogorva eunukhnak
rettenetes lelki gyötrelmére, kivel ilyen eset még sohase történt.
Henri egyúttal magára vállalta, hogy mindent kiegyenlít, beszélni
fog a cserkesz fiúval, megnevezi az árulkodó odalikot s tanácsolta
Bülbülnek, hogy a béggel ő beszéljen először s közölje vele, hogy
az odalik haragtól és nargilétől megbódulva miket beszélt az
úrnőnek, mily nagy lelki háboruságot okozott ezáltal annak s mily
nagy büntetést érdemel ezért.</p>
<p>Bülbül Babának tetszett a terv. Henri rögtön ment a cserkesz
fiúhoz s megmondá neki, hogy ha száján kiejt valamit, őt
megfojtják, testvérjét pedig megkorbácsolják meztelenen. A fiú
hősiesen fogadott mindent és semmi kétség sem lehetett az iránt,
hogy fogadását megtartja, ha tüzes harapófogóval csipkedik is. A
vén <span class="pagenum"><a name="Page_180" id=
"Page_180">-180-</a></span> eunukh elkészíté előre a béget, úgy,
hogy mikor az úrnő magához hivatá s közlé vele a rettenetes titkot,
a bég azt felelé:</p>
<p>– Tudom, tudom, Bülbül Baba megmondta már; – az odalikot
korbácsoltasd meg, a miért a te nemes szívedet ily hazugsággal úgy
megháborítá.</p>
<p>Az úrnő pattogni kezdett s végül azt mondá, hogy a cserkesz most
is a háremben van. A bég erre teljes hideg vérrel oda rendelé az
összes háremőri személyzetet, oda hozatott egy széles pengéjü
kardot s azt mondá az úrnő előtt:</p>
<p>– Minden ajtóhoz kettős őr állíttassék. Az úrnő megvizsgálja a
háremet és ha ott idegen férfi találtatik: ezzel a karddal először
az a férfi s másodszor Bülbül Baba összeapríttassék.</p>
<p>Az úrnő elhallgatott, de azért a viszgálatot teljesité.
Természetesen nem lett belőle semmi. Hanem a cserkesz fiút is a
legelső hajóval Sztambulba a vásárra szállították. De ettől az
időtől kezdve a francziák szerencséje meg lett alapítva a vén
eunukh előtt.</p>
<p>Igaz, hogy ez a szerencse csak annyit jelentett, hogy ezentúl
sem maga nem kételkedett, sem kémeket nem állított a vén eunukh a
francziák ellen. Bízott bennük egészen s a bizalom árnyékában a
francziák is sokkal bizalmasabbakká váltak az odalikok irányában.
Ezek virgoncz, pajzán, gyakran kaczér enyelgései elől nem tértek ki
többé oly hidegen s a háremi szórakozás mindazon titkos örömeit
élvezhették, melyet csak személyes helyzetük megengedett.
<span class="pagenum"><a name="Page_181" id=
"Page_181">-181-</a></span></p>
<p>A francziák török neveket kaptak az áttérés alkalmával. Henrinek
Jusszuf Hanari név adatott s többi társa is Iszkender, Kabuk,
Mussza, Ibrahim s egyéb ilyféle névhez jutott, leginkább olyanhoz,
mely a keresztyéneknél is, de a törököknél is divatban van. Egymás
nevét mégis sok időbe telt, míg egészen megtanulták s nem utolsó
mulatságuk volt a sok apró zavar, melyet a neveknek maguk közt
előfordult gyakori eltévesztése a háremben okozott.</p>
<p>Több mint harmadfél évi háremi élet után elvégre Karaszor bég
elhatározta a francziák eladását. Bár – úgy látszik – szerette őket
s bár fiait és leányait franczia nyelvre is általuk taníttatta:
mégis a pénzvágy erősebb volt nála, mint a személyes vonzalom és
megszokottság s 1833-ik év augusztus hónapban az összes francziákat
hajóra rakatta, hogy őket Sztambulba elszállítsa.</p>
<p>Sajátságos érzelemmel váltak meg a francziák Trebizondtól s
kivált a háremtől, habár rövid időre is. E férfiak elérték már
életük delét a nélkül, hogy állandóan nőtársaságot élvezhettek
volna. Tizennyolcz-húsz éves ifjú korban a nagy császár katonái, s
aztán rögtön részesei a rettentő moszkaui hadjáratnak, átszenvedve
a visszavonulás leírhatatlan kínjait; aztán hadi foglyok,
bányafegyenczek s tizenkét év óta szökevény bujdosók, soha egy
nyugodt hónapjuk nem volt, melyben a családi élet nemes örömeire
gondolhattak volna is. S ha lett volna is alkalmuk: a kiolthatatlan
vágy, haza jutni Francziaországba, eltiltá őket a megtelepedés s a
valódi <span class="pagenum"><a name="Page_182" id=
"Page_182">-182-</a></span> szerelmi viszony vállalatától.
Kalandjaik és szenvedéseik alatt gyakran majdnem végképp megtört
lélekkel, kialudt ifjukori ábrándokkal s elhervadt reménynyel
már-már odajutottak, hogy szívük elkeményedjék s kedélyük örökre
elvaduljon. Igy jutottak a hárembe, a gyermekkedélyű, ugrándozó
odalikok közé. A vén harczosnak, ki csak durva és rettenetes
jelenségeit ismeri az életnek, legnagyobb örömét gyakran egy madár,
egy eb, egy kis gyermek képezi. A francziák lelke mintha újjá
született volna a fiatal nők társaságában. E nők míveletlenek
voltak, de tudtak csevegni. Csak ösztön vezette őket, de tudtak
játszani és kaczagni. Harag, viszály, cselszövény volt elemök, de
tudtak bizalmasok lenni. Kedélyük, mint az enyhe napfény, deríté
föl a francziák borús lelkületét. E lelkület mélységeiben még
mindig maradt sötétség és bánat, de a francziák, mikor búcsutlanul
elhagyták a háremet, mégis úgy érezték magukat, mintha családjuktól
kellett volna örökre elválni.</p>
<p>Búcsuzni nem lehetett sem az odalikoktól, sem az úrnőktől, sőt
még Bülbül Babától sem. Az odalikok nem is tudták, hogy a francziák
végképp eltávoznak. Valószinüleg nem is törődtek vele sokat. Az
úrnőkhöz természetesen közelíteni sem volt szabad. De mégis
meglepte őket, hogy mikor Bülbül Babához mentek, hogy tőle nagy
hálálkodással elbúcsuzzanak, ez egész durván mondá nekik:</p>
<p>– Esztelenek, mit mozgatjátok nyelveteket; az ökör, ha
kiszakasztják a falkából, hogy vásárra vigyék, megy amerre hajtják.
Alláh adjon üdvöt az igazhivőknek. <span class="pagenum"><a name=
"Page_183" id="Page_183">-183-</a></span></p>
<p>Keserü szavak, melyek fölébresztették a francziákat az
álmodozásból. Ők rabszolgák és ők most már maguk is keleti emberek.
Ez alkalomra rájuk adott uj és fényes ruhájukban szótlanul mentek a
hajóra Szanatoglu utódjának, a bég uj örmény titkárjának
kiséretében. A hajó minden különös viszontagság nélkül ért
szeptember közepén Sztambulba s vetett horgonyt a Kara-Kői Kapúszi
irányában.</p>
<hr class="chap" />
<div class="chapter"></div>
<p><span class="pagenum"><a name="Page_184" id=
"Page_184">-184-</a></span></p>
<h2>A TÖRÖK SZULTÁN HÁREMÉBEN.</h2>
<p class="summary">(A sztambuli rabszolgavásár. – Három franczia
együtt marad, a többinek nyoma vesz. – Kamerije szultána. – A
háremi élet.)</p>
<p>A hajó ugyanaz volt, melyen a francziákat három évvel azelőtt a
gelencsiki kikötőből Trebizondba szállították. Ott volt a hajón
Karaszor bég, ott volt a piszkos örmény titkár is, noha nem a régi
Szanatoglu. Még a hajóslegénység is csaknem a régi volt. Sőt a
szállítmány is hasonlított a régihez. Néhány erőteljes cserkesz
fiu, néhány gyönyörü, serdülő cserkesz leány és a francziák.
Csakhogy a francziák most már mégsem a régiek valának. Csak sorsuk
volt a régi, vagy legalább méltó a régihez.</p>
<p>A hajó az Aranyszarv torkolatánál Galata előtt vetett horgonyt.
A francziák két napig a hajón maradtak, két napig nem volt szabad
onnan távozniok, sőt az első napon a födélzetre sem jöhettek ki.
Ezen a napon háromszor-négyszer is megfordult a hajó kaikja a
Laleli Mahalle és a hajó között. Jól látták ezt a francziák, de nem
tudták azt, hogy a kaiknak miféle nagy, sürgős <span class=
"pagenum"><a name="Page_185" id="Page_185">-185-</a></span> dolga
lehet a Laleli városrészben. De nem is sokat törődtek vele. Félni
nem féltek, hiszen a legrosszabb sors, mely rájuk várt, nem volt
egyéb, mint hogy Karaszor bég háremszolgálatából más török főurnak,
talán a szultánnak háremszolgálatába lépnek át. Csak a kiváncsiság
volt nagyobb náluk mint török és cserkesz rabtársaiknál.</p>
<p>A harmadik napra virradóra a hajó fölszedte a horgonyt s néhány
száz öllel tovább vitorlázott nyugot felé s egyúttal közelebb a
parthoz, hol ismét egy csomó apróbb és nagyobb hajó között horgonyt
vetett. Ugyane reggelen a francziák, valamint a többi rabok is
külön-külön csapatban kiszállittattak a szárazföldre s
elvezettettek a bazárba.</p>
<p>Ez a bazár valóságos rabszolga-árucsarnok volt ősidők óta. Az
európaiak, az olaszok, francziák, németek bagnónak nevezték folyton
s nevezik most is, a törökök pedig Balik-bazárnak. Ott fekszik a
Laleli és Kara-Musztafa városrészek között s roppant terjedelmü
nagy födött helyiségekből áll, melyeken elég titkos és jól zárható
fülke van a rabok és rabnők biztos őrizetére. II. Mahmud szultán
ugyan szigoruan eltiltotta néhány év előtt a személyes
rabszolgakereskedést Sztambulban, de tilalmának nem lett egyéb
eredménye, mint az, hogy ezentúl a vám- és rendőrhivatalnokokkal
óvatossabban kell alkudni s őket jobban meg kellett fizetni mint
előbb. Még a szerálj számára is igen gyakran itt vásárolták össze a
szükséges szolgaszemélyzetet vagy legalább a hiányokat időnként
innen pótolták. Mindezt <span class="pagenum"><a name="Page_186"
id="Page_186">-186-</a></span> csakhamar megtudták a francziák is,
a mint a bazárban elhelyezkedtek.</p>
<p>A bazárban eddigi urukat, Karaszor béget sohasem látták. A négy
napon át, a meddig itt voltak, csak az örmény titkár volt velük.
Nyilvános eladásra egyébiránt nem állitották ki őket. Minden jel
oda mutatott, hogy eladatásuk kéz alatt bizalmasan intéztetett el,
a miről egyébiránt csakhamar meggyőződtek.</p>
<p>A negyedik napon ugyanis a bazárban megjelent egy Khadimbasi a
szeráljból, egy másik, szintén fényes ruhába öltözött háremi tiszt
társaságában. Ez utóbbi Mehmet Koszref pasának, egyik
leghatalmasabb török főurnak, a ki akkor szeraszkier volt, állott
szolgálatában.</p>
<p>Az örmény titkár biztosan volt értesülve az óráról, a mikor az
urak jönni fognak. Oda ment a francziákhoz, azokat figyelmeztette
ruhájuk rendbe hozására; lelkükre kötötte, hogy a hozzájuk
intézendő kérdésekre az urukhoz tanusított eddigi hűséggel és
nyiltsággal feleljenek, ellenkező esetben visszaszállítják őket
Trebizondba, vagy elhurczolják más, messzeeső városba, s akkor
maguknak tulajdonítsák, ha sorsuk rosszra fordul. A francziák
igenlőleg intettek fejükkel. Úgy gondolkoztak, semmi okuk sincs
arra, hogy nehézséget gördítsenek Sztambulban leendő
elhelyeztetésük útjába. Csak kiváncsiságuk nőtt e
figyelmeztetésre.</p>
<p>De az örmény nem maradt meg a puszta szónál. A francziák rég
elfelejtették már, hogy nekik pénzük is volt, mely a gaz
Szanatoglunál volt elhelyezve. <span class="pagenum"><a name=
"Page_187" id="Page_187">-187-</a></span> Karaszor bég azonban nem
felejtette el sem ezt, sem a trebizondi mollah által kiadott
bizonyságleveleket. Az örmény elővett hét darab kis pirosszövetü
erszényt, mindegyikbe aranyban beletett mintegy ezer piasztert s
ezenkívül mindegyikbe beletette a mollah bizonyságlevelét s aztán
egy-egy erszényt selyemfonállal mindegyik francziának nyakába
akasztott.</p>
<p>– Ez a pénz, – úgymond, – a tiétek. A hatalmas Karaszor bég e
pénzzel együtt vett meg benneteket s ezzel együtt fog el is adni.
Ha egykor majd szabadok lesztek, a pénz a tiétek lesz.</p>
<p>Mikor a Khadimbasi és a másik háremi tiszt a bazárrekeszbe
belépett: az örmény mélyen meghajtá magát s aztán sietett a rekesz
ajtaját gondosan bezárni. Világosságot a rekesz felülről, a
tetőablakon át kapott. Az örmény élénk taglejtéssel, magas hangon
és szapora beszéddel hadarta a következő szavakat:</p>
<p>– Ime kegyes urak, itt vannak a híres eunukhok! Ilyenek nem
találhatók sem Rumiliben, sem Anatóliában, sem Kairóban, sem
Szmyrnában, sem Arábisztánban, sem a tengeren, sem a szárazföldön,
sem a szigeteken, sem sehol, legföljebb a napnak fényességével
ékeskedő Nagyúr háremében. Ime lássátok és vizsgáljátok meg őket.
Sem nem fiatalok, a kiknek elméjük éretlen; sem nem öregek, a
kiknek izmuk tehetetlen. Mindent tudnak, a mi csak szükséges.
Beutaztak tizenkét országot, hűséges szolgák voltak mindenütt,
tudnak írást, olvasást és mindenféle tudományokat; beszélnek
napnyugoti és napkeleti nyelveken; alázatosak, mint a <span class=
"pagenum"><a name="Page_188" id="Page_188">-188-</a></span> mezőn
zöldelő fűszál, mely meghajlik az előtt, a ki ráteszi a lábát, és
engedelmesek, mint a teve, mely megismeri az ő urának szemmel való
intését is. Ime, kegyes urak, a híres eunukhok!</p>
<p>A Khadimbasi intett kezével s közbeszólt:</p>
<p>– Ne fecsegj görhes örmény, hanem mutasd meg a leveleket.</p>
<p>Az örmény elővett egy erszényt s abból kihúzott egy levelet.
Ugyanazt, melyet Gelencsikben Mussza Nukhár bej adott át Karaszor
bégnek. S hasonló szaporasággal folytatá:</p>
<p>– Ime kegyes urak, itt az igaz levél. E híres eunukhok a muszka
czárnak voltak igen drága szolgái, a ki hűségükért és ügyességükért
megengedte nekik kegyelmesen, hogy eladatván és elbocsáttatván, a
leghatalmasabb és legdicsőségesebb szultán véghetetlen birodalmába
átjöhessenek. Ime ezen levelet aláírta a sztavropoli kormányzó
Muszkaországban, túl a tengeren és túl a Kaukázus hegyeken
Medvieszje nevü városban, a mely bizonyosan nagy és ékes város. E
levélben pedig meg van írva, hogy e híres eunukhok az ő többi
társaikkal együtt, kik már a föld alatt nyugosznak, a derék és
tiszteletreméltó cserkesz Mussza Nukhár bejnek eladattak és az ő
szolgáivá tétettek, a ki pedig őket az én derék és kegyes uramnak
Karaszor bégnek adta el szabad, jó szándékból és nagy
sajnálkozással. Az én derék és kegyelmes uram pedig Mussza Nukhár
bejnek megszámlálhatatlan ezer meg ezer piasztereket fizetett,
visszaadta volna ezen szolgáknak a szabadságot, <span class=
"pagenum"><a name="Page_189" id="Page_189">-189-</a></span> de ezek
önkényt, szabad elhatározással és nagy lelki örömmel arra
hajlottak, hogy ők a leghatalmasabb és legdicsőségesebb szultán
szolgálatába beálljanak és arra magukat méltókká tehessék.
Könyörögtek is a kegyes életü és véghetetlen tudományu bölcs
Molláhnak Trebizondban, hogy hallgatná meg eziránt való
könyörgésüket s mindazt, a mit elmondanak, foglalná írásba. A ki is
engedve a könyörgésnek, mindazt, a mit előtte elmondottak, írásba
foglalta. Az az írás pedig ott van mindegyik hű szolgának a
nyakában, ama piros erszényben, a mint ezt ti kegyes urak, a
magatok élőszemével megnézhetitek.</p>
<p>A Khadimbasi ujra közbeszólt:</p>
<p>– Mutasd a Molláh irását, aztán ne fecsegj többet, csak ha
kérdezlek.</p>
<p>Az örmény gyorsan odaugrott egyik francziához, kibontá a nyakán
lógó erszényt, kirázta annak tartalmát tenyerébe, az aranyat nagy
vigyázattal visszatette az erszénybe s az írást oda vitte a
Khadimbasihoz.</p>
<p>– Ime kegyes urak, – mondá, – itt a bölcs Molláh ékes írása.
Ilyen írása van mindegyik szolgának nyakában. Az a pénz, mely
mindegyik erszényben van, azon derék szolgák tulajdona még abból az
időből, a mikor ők szabadok is lehettek volna, de ezen pénznek árát
is az én derék és kegyes uram, Karaszor bég kifizette Mussza Nukhár
bejnek, a miért tehát most már ez a pénz is őt illetné.</p>
<p>A Khadimbasi és a másik háremőr gondosan átnézte a trebizondi
Molláh bizonyítványát és egyáltalán nem <span class=
"pagenum"><a name="Page_190" id="Page_190">-190-</a></span> ügyelt
a fecsegő örmény szavaira. Még az sem tűnt fel nekik, hogy az
örmény oly furcsán határozta meg az erszényekben levő pénznek
tulajdonjogát. A Khadimbasi odament a francziákhoz s egyiket a
másik után tetőtől talpig gondosan végignézte. A francziák nem
szóltak az egész alku és szemle alatt egy szót sem. Lett volna
ugyan az örmény hazudozására elég megjegyzésük, de semmiféle
okoskodás nem változtatott volna sorsukon semmit is. Legalább
előnyösen egyáltalán nem. Eszükbe jutott az is, hogy a bég a
Khadimbasit valószínüleg már jól megfizette, az ellenvetések tehát
legföljebb a Khadimbasit bosszantották volna.</p>
<p>Végre a Khadimbasi hosszas vizsgálat után Henrit ötödmagával
külön állítá s ezt mondá az örménynek:</p>
<p>– Ezt az ötöt viszem magammal, jőjj velem.</p>
<p>Intett az öt francziának s azzal megfordult, hogy kimenjen a
bazárrekeszből. Útközben mondá Mehmet Koszref pasa háremőrének, ki
szintén vitte magával a neki megmaradt két francziát:</p>
<p>– Tizennégyezer és ötszáz piaszternél többet ne adj a tieidért,
mert én tizenötezer piasztert fizettetek ki a szaráffal
darabonként.</p>
<p>E néhány szóból megértették a francziák, hogy egyes pasáknak nem
szabad tudva és nyiltan oly drága bevásárlást tenni, mint a nagyúr
háremének.</p>
<p>A bazárépület végén, egyik helyiségben ott üldögélt egy gazdag
szaráf, pénzváltó. A Khadimbasi megállt a szaráf előtt s azt mondá
neki, rámutatva az örményre: <span class="pagenum"><a name=
"Page_191" id="Page_191">-191-</a></span></p>
<p>– E jámbor cselebinek fizess hetvenötezer piasztert s jőjj
pénzedért holnap a Kizláragaszihoz.</p>
<p>A szaráf nagy alázattal felelt:</p>
<p>– Parancsolj jó Khadimbasi, utolsó paráig mindenemet neki adom,
ha parancsolod.</p>
<p>Itt váltak el a francziák egymástól, hogy öten a szultán
háremébe, ketten pedig Mohamet Koszref pasa háremébe menjenek.
Tudták, hogy egymást alig fogják valaha látni az életben. E
gondolat képtelenné tette őket arra, hogy urai maradjanak a
túláradó érzelemnek. Egymás nyakába borultak s hangos zokogással
csókolták meg egymást. Húsz évi bajtársat, leírhatatlan közös
szenvedéseknek hű részesét kellett tán örökre elhagyniok.</p>
<p>Alig tudtak elválni egymástól. A Khadimbasi meredt szemekkel
nézte e jelenetet. A török meg nem siratja még legkedvesebb
halottját sem. A vallás tiltja azt. A Khadimbasi meg nem foghatta
az igazhívőhöz méltatlan emez érzékenykedést. S mégis ezúttal nem
volt durva a francziákhoz.</p>
<p>– Testvéretek tinéktek – kérdé – ama szolgák?</p>
<p>– Nem testvérünk, hanem bajtársunk gyermekkorunk óta, – mondá
Henri. – Mi hajdan keresztyének voltunk, a Jézus Krisztust imádtuk,
tehát jó Khadimbasi, a mi szívünkön még mindig van egy kis
érzékenység.</p>
<p>A Khadimbasi e szavakra gondolkodóba esett. Aztán magához intett
egy hamált.</p>
<p>– Eredj – mondá a hamálnak – a legközelebbi Kulakhoz s hívj ide
három katonát. <span class="pagenum"><a name="Page_192" id=
"Page_192">-192-</a></span></p>
<p>A hamál elfutott; a kulak, a katonai őrtanya nem messze volt s a
három katona fegyverrel pár percz múlva a francziák mellett állott.
A Khadimbasi valószínüleg attól tartott, hogy a francziák meg
találnak szökni kellő fedezet nélkül. Pedig ez bizony eszükbe sem
jutott.</p>
<p>A bazár tömkelegéből, a Balik-Bazár Kapuszinál kiértek a
tengerpartra, vagyis inkább az Aranyszarv partjára. Még egyszer
látták, – fölismerték az árboczok erdejében Karaszor bég hajóját
is, mely egyik eszköze volt szolgasorsuk végzetességének. A
tengerparton állott a szeráljnak egy zöldes csíkú nagy, fehér
kaikja, nyolczevezős csolnakja, nyolcz kaikdsival és egy
kormányossal; a Khadimbasi s utána az öt franczia beült a csonakba,
a katonák vissza mentek s aztán a kaik gyorsan hasítva a
hullámokat, csakhamar kikötött a Jali-Kösk lábainál. Egy óra alig
múlt el s a francziák különböző kapukon, kerteken, udvarokon s
termeken keresztül a háremőrök laktanyájába vezettettek.</p>
<p>Itt a francziákat ujból megvizsgálták és pedig katonailag s
orvosilag is. A vizsgálat eredménye kedvező volt, a mennyiben
kedvezőnek mondható, hogy eunukhnak, háremi szolgálatra alkalmasnak
találták őket. Vizsgálat után egyházi szertartás, imák és fürdők
következtek; ruhájukat le kellett tenniök s többi eunukh társuk
háremőri egyenruhájába kellett öltözniök. Henri és két társa azon
Khadimbasi osztályába soroztatott, a ki őket a bazárban megvette; a
másik két franczia pedig másik Khadimbasi alá s a háremnek egészen
<span class="pagenum"><a name="Page_193" id=
"Page_193">-193-</a></span> más részébe helyeztetett, mert ezeket
Henri többé sohasem látta, velük sohasem találkozott. Vagy hamar
elhaltak, vagy valahogy elemésztették őket, vagy tán a szultán
valamely leányának férjhezadásakor elajándékozta őket. Henrinek
hónapok mulva tett minden szorgalmas kutatása és kérdezősködése
eredménytelen maradt. Soha még csak hírét sem hallotta nekik. Az is
lehető volt, hogy tán megszöktek vagy valahogy megszabadultak.
Henri legalább e gondolatban talált némi vigasztalást. Ő és két
társa tíz éven át volt lakója a Szultán háremének.</p>
<p>A háremi életet itt is csakhamar megismerték és megszokták.
Voltaképen ez sem különbözött egyes apróbb jelenségeiben Karaszor
bég háremétől. A valódi különbség csak a paloták és termek roppant
számában és óriási fényében, a nők és szolgák sokaságában s az
udvari hivatalok és tisztségekkel járó ünnepélyes szertartások
örökös gyakorlásában állott. A hanumoknak, a szultán törvényes
nejeinek s az odalikoknak élete és mulatsága, több változatossággal
ugyan, de körülbelül ugyanaz volt, mint a trebizondi háremben.</p>
<p>Henrinek és társainak legalább egyelőre nem tünt fel a nagy
különbség. Később és lassanként azonban, ha Karaszor bég háremére
gondoltak, az minden tekintetben üresnek, szegénynek és néptelennek
tünt fel ama hasonlíthatatlan fény, pompa és embertömeg mellett,
mely a szerálji háremben otthonos volt.</p>
<p>A francziák a keserü élettapasztalat ösztönéhez itt sem váltak
hűtlenné. Mindenekelőtt gondos figyelemmel <span class=
"pagenum"><a name="Page_194" id="Page_194">-194-</a></span>
szemelték ki azokat az embereket, kiknek közvetlen hatalma alatt
állottak s kiknek egyetlen szavuk vagy intésük képes lett volna
őket megsemmisíteni. Ilyen volt első sorban a saját Khadimbasijok,
kinek mindenben kedvére jártak s kinek a hölgyektől kapott
ajándékaik egy részét mindenkor átadták, de a kinek egyúttal
mindent be is súgtak mind eunukh társaikról, mind a nőkről, hacsak
legtávolabbról is tarthattak attól, hogy különben a hűtlenség
gyanuja érhetné őket.</p>
<p>Eunukh-társaik legnagyobb része tökéletes durva, neveletlen,
vad, nubiai arabokból állott, kik az egymásközt való czivakodásnál,
az egymás elleni árulkodásnál s az ajándékcsikarás kapzsiságánál
nemesebb szenvedélyt nem igen ismertek. Ha a francziák bizalmasan
közeledtek hozzájuk: ez nemcsak bizalmat nem keltett bennük, sőt
gyanakodóvá tette őket. Legjobb modornak bizonyult ellenük: föl se
venni őket, szóba sem állani velük, soha semmiért rájuk nem
szorulni s némely apróbb ajándékokat időnként egész közönynyel
vetni nekik. E modor lassankint megjuhászitotta őket annyira, hogy
többé a francziák után nem leselkedtek éjjel-nappal.</p>
<p>A szultánt, II. Mahmudot a francziák sohasem látták. A
hárempalota azon részében, hol ők voltak elhelyezve, a szultán az ő
tudtokra hatodfél év alatt soha meg nem jelent. Az odalikok
csevegéseiből annyit tudtak meg, hogy a szultán már öreg ember,
hogy mindig ama palotákban tartózkodik, melyek az Üdvösség Kapuja
mellett a szerálj harmadik udvarában feküsznek, <span class=
"pagenum"><a name="Page_195" id="Page_195">-195-</a></span> s hogy
ott a háremnek közel fekvő osztályában Adile és Zelma szultánákkal
s ezek udvarhölgyeivel tölti napjait, a többi hanumot pedig
teljesen elhanyagolja.</p>
<p>A szultán ama nejét, kinek udvarában a francziák alkalmaztattak,
Kamerijének nevezték. E nő egykor legelső kedvencze volt a
szultánnak, két gyermeke is született tőle. A francziák azt hitték,
hogy e nő nem mindig volt mohamedán. Beszélt olaszul, görögül és
francziául is. Az odalikok azt suttogták volt, hogy a szultán
kegyét hét vagy nyolcz év előtt örökre elveszítette, mert a
janicsároknak állhatatosan pártját fogta s e miatt mind a
Kizláragaszival, mind a fő muftival, mind az udvar egyéb
főtisztjeivel, sőt néhány kedvencz hölgygyel is összeütközésbe
jött. Annyi bizonyos, hogy több év óta a szultán nem jött közelébe.
Lakosztálya a téli háremnek egyik kiszögellő palotájában volt
elhelyezve, melynek tetejéről gyönyörü kilátás nyilt a Jali Köszk
és Top Kapu irányában végig a Boszporuson, föl Galata irányában és
Topkhanénak rettentő háztömegeire s föl egészen Dolma-Bagcséig,
melynek uj palotáját, az uj Bezikhtást már ekkor kezdték
építeni.</p>
<p>Valami százhúsz odalik s kilencz bajadér állott Kamerije
közvetlen szolgálatában. Az úrnő maga lehetett már mintegy harmincz
éves, de még mindig kiváló szépség. Az időt és unalmat ő is a
szokott háremi mulatságokkal, lakmározással, piperével,
látogatással s látogatások fogadásával, táncz és zene élvezetével,
de gyakori olvasással is űzte el. Két gyermeke, mindkettő
<span class="pagenum"><a name="Page_196" id=
"Page_196">-196-</a></span> herczeg, már az előző években, tíz
évüket elérve, kivétetett keze alól s ettől kezdve szerette a
könyveket is. Kis kézi könyvtárában olasz és franczia könyvek is
voltak, több száz kötetre menők.</p>
<p>A francziák hamar észre vették, hogy Kamerije nem egészen keleti
nő; hamar észrevették, hogy beszéli a nyugoti nyelveket. Csakhamar
élénk vágy töltötte el őket az úrnőnek valahogy tudtára adni, hogy
ők is nyugotiak, ők is tudnak francziául. De ennek módját nem
tudták eltalálni. Az úrnőt megszólitani eunukhnak nem volt szabad,
legalább nem volt szokásban; a Khadimbasit vagy társaikat kérdezni
vagy megkérni egyáltalán nem merték. Ki tudja, minő féltékenység
támadt volna ezekben, ha észreveszik, hogy a francziák különösen
érdeklődnek valami után, a mi talán az úrnővel valamikép összefügg.
Megjegyzendő, hogy az úrnő, noha az eunukhok, Khadimbasik és
Kizláraga ellenőrzésének alá volt vetve, de ezen kívül
lakosztályában és saját személyzete felett királynői hatalommal
rendelkezett és semmi kétség sem lehetett az iránt, hogy hatalma
messze elér, mert alázatos látogatói közt gyakran voltak a
leghatalmasabb pasák s miniszterek nejei és leányai is.</p>
<p>A francziák vágya nemsokára teljesült. A mód, melyet erre
választottak, alkalmasnak bizonyult. Volt az odalikok közt két
fürge, szép lányka, Beie és Ezma nevü, kiket az úrnő különösen
kedvelni látszott. Leggyakrabban ezek voltak az úrnő társaságában s
maguk közt is gyakran értekeztek egymással. Egy ily értekezésük
egyszer a francziák, illetőleg Henri és egyik társa közelében
<span class="pagenum"><a name="Page_197" id=
"Page_197">-197-</a></span> történt. Henri észrevevén, hogy hangját
az odalikok mindenesetre meghallják, társaival francziául kezdett
hangosan beszélni. Az odalikok csakugyan egyszerre oda néztek, a
mint a hangokat meghallották s Beie azt mondá társnőjének:</p>
<p>– Nini, az uj szolgák olyan nyelven beszélnek, mint a szultánnő,
hallgasd csak, hallgasd csak.</p>
<p>A francziák mintha észre sem vették volna e felkiáltást, tovább
beszélgettek. Beie oda ment hozzájuk:</p>
<p>– Hogy mertek ti, – mondá, – a szultánnő nyelvén beszélni?</p>
<p>A francziákat mosolyra gerjeszté e gyermekes kérdés. Az a két
ifju leányka bizonyosan azt gondolta, hogy az a nyelv csak
szultánnők számára van feltalálva. Henri azt felelte:</p>
<p>– Ezt a nyelvet beszéljük mi kis gyermekkorunk óta és mindaddig
fogjuk beszélni, míg meg nem halunk, vagy a szultánnő ezt meg nem
tiltja.</p>
<p>– De megtiltja ám, nekünk is megtiltja, azért mi abból egy szót
sem értünk.</p>
<p>– De álmodni – felelt Henri – mégis csak azon a nyelven
álmodunk; aztán nem tiltja meg minekünk mert nem tudja, hogy miféle
nyelven beszélünk.</p>
<p>– Majd megmondom én, mert én is hallottam, Ezma is, hiába
tagadnátok.</p>
<p>– Nem is tagadjuk, csak arra kérünk benneteket, ne szóljatok a
szultánának.</p>
<p>E kérelem csak olajat öntött a tűzre. De Henri épen erre
számított. A két odalik súgva-búgva eltávozott és <span class=
"pagenum"><a name="Page_198" id="Page_198">-198-</a></span> a
francziák bizonyosra vehették, hogy néhány percz mulva már Kamerije
értesülve lesz az ő nyelvismeretükről.</p>
<p>Úgy is lett. A szultána csakhamar hivatá őket a nagyterembe. E
terem méltó lett volna tündérek és tündérnők számára. Padlata
márvány, fehér és rózsaszínü koczkákból összeállítva,
falszőnyegeinek arabeszkjei aranyból és bíborból, a terem négy
sarkán négy kis szökőkút művészileg kifaragott medenczével s a
medenczék pereme kirakva drágakövekkel. Kamerije szultána egy kis
szofra – alacsony asztalka – előtt ült drága szőnyegen; a szofrán
serbet, szakiz s egyéb női nyalánkságok. Henri és társa a szokott
ünnepélyes és alázatos modorban megjelent a szultána előtt s aztán
intésére háta mögött helyet foglalt.</p>
<p>– Micsoda nyelven beszéltetek ti Beie és Ezma előtt? – kérdé a
francziákat.</p>
<p>– Mi franczia nyelven beszéltünk, felséges úrnő.</p>
<p>– Hol tanultátok azt a nyelvet? Egyiptomban vagy Tuniszban?</p>
<p>– Mi Francziaországban tanultuk, ez anyanyelvünk, mi francziák
voltunk.</p>
<p>Az úrnő figyelmét rendkívül lekötötte e nyilatkozat. Egész
kiváncsisággal kérdezősködött a francziáktól s ezeknek a legapróbb
részletig el kellett mesélniök egész életük sorsát, kalandjaik és
szenvedéseik egész végtelen sorozatát.</p>
<p>A szultána folyton élénk érdeklődéssel hallgatá az elbeszélést.
Különösen Karaszor bég háremének belső <span class=
"pagenum"><a name="Page_199" id="Page_199">-199-</a></span>
viszonyairól néhány kérdést is intézett a francziákhoz. Végre őket
igen értékes ajándékokkal ellátva, e szavakkal bocsátá el:</p>
<p>– Ezentúl mind a hárman mellettem lesztek s szolgálatomra
álltok.</p>
<p>– Fönséges szultána, – mondá Henri, – ennél nagyobb boldogság
minket nem érhet e földön, hanem mikor a szeráljba hozattunk,
nekünk kiadatott a parancs, hogy mi csak a Khadimbasinak és
Kizláragaszinak engedelmeskedünk.</p>
<p>Kamerije úrnő egész büszkeséggel felelt.</p>
<p>– Bizonyosan elfeledték azt a parancsot kiadni, hogy a
Khadimbasi és Kizláragaszi meg nekem engedelmeskedik – majd eszükbe
juttatom.</p>
<p>A francziák eltávoztak. De legelső gondjuk mégis az volt, hogy a
Khadimbasit fölkeressék, neki mindent fölfedezzenek s becses
ajándékaik egy részét – mint előtte mondák: az egészet – neki
átadják. Egyúttal dobtak valamiféle ajándékot eunukh társaiknak is.
Ki tudja – gondolták – nem fog-e a szultána nagy kegye miatt nagy
féltékenység támadni valakiben s a nők és szolgák cselszövényének e
rettentő nagy palotájában, melynek benső élete kívül esik a
nagyvilág figyelmén s melyet nem ellenőriz az igazságszolgáltatás
semmiféle neme, a kegy nem változik-e át rájuk nézve halálos bűnné
és halálos büntetéssé?</p>
<p>Napok és hetek múltak azonban és a francziák semmi hátrányos
változást nem vettek észre. A Khadimbasi oly bizalmas volt
hozzájuk, mint eddig; eunukhtársaik <span class="pagenum"><a name=
"Page_200" id="Page_200">-200-</a></span> csak úgy néztek reájuk
ezentúl is, mint ennekelőtte; a szultánt és a Kizláragát ezentúl
sem látták soha is. Hanem az odalikok magatartása világosan
mutatta, hogy valaminek mégis történni kellett. Ezek elhalmozták,
körülrajongták a francziákat bizalmukkal, kedveskedéseikkel; örökké
futkostak hozzájuk, örökké a nyakukon csüngtek s ezerféle kéréssel
ostromolták őket éjjel-nappal, óránként és perczenként. Alig volt
az odalikok közt csak egy is, kinek az icsoglánok, azankoglánok,
sőt a bosztandzsik közűl is egy vagy több ifjú férfinak arcza meg
ne tetszett volna. Minden odalik képesnek tartotta a francziákat
arra, hogy őt az ő Alijához vagy Rusztemjéhez közel menni vagy vele
találkozni segítse. S aztán az odalikok folyton változtak.</p>
<p>Az idősebbek helyett folyton fiatalok s a kegyvesztettek
helyett, a kikre tudniillik Kamerije valamiért megneheztelt, újak
jöttek. Az újon jöttek legnagyobb része szomorúan emlékezett vissza
valamely szép, erőteljes ifjúra, a ki már vagy az övé volt, vagy az
övé lehetett volna. Ezek aztán csudálatos, gyakran felette ügyes,
gyakran egészen gyermekes terveket főztek ki agyukban az elhagyott
imádónak, vagy imádottnak értesítésére. S a francziák lettek volna
hívatva mind e terveket végrehajtani. Szegény francziák: egynek sem
volt már meg ifjúsága, de ha mindegyik valami csoda erejénél fogva
száz ifjúságot érzett volna szívében: mind a száz talált volna édes
és kimeríthetetlen foglalkozást az ifjú nők és leánygyermekek ezen
bájos társaságában. <span class="pagenum"><a name="Page_201" id=
"Page_201">-201-</a></span></p>
<p>A francziák társaságát különben naponként igénybe vette Kamerije
úrnő. Egy alkalommal mutatott nekik egy szép aczélmetszetű
arczképet, mely egy kedves arczú nőt ábrázolt.</p>
<p>– Ismertétek e nőt? – kérdezé.</p>
<p>A francziák jól megnézték a képet s azt felelték: nem
ismerték.</p>
<p>– Pedig ez Jozefine arczképe, a ki a ti nagy császártok neje
volt s a kit a császár szintén elhanyagolt egy másik nejének
kedvéért.</p>
<p>A francziák jól emlékeztek a névre. Jozefinről egész legenda élt
a hadseregben. Monteau, kit a kalmukok a Volgán megöltek, ismerte
is őt személyesen s beszélt róla az uráli bányákban eleget. Most
mindez eszükbe jutott a francziáknak. S az úrnőnek mindent, a mit
tudtak, a legapróbb részletekig el kellett beszélniök.</p>
<p>Így teltek el a hónapok és az évek. Kamerije állandóan megmaradt
saját palotájában, a nyári hárembe sohasem költözött át, legföljebb
látogatásképen. A francziák folyton vele voltak, a Bairám-ünnepek
alatt ők kísérték, szárazi vagy tengeri kirándulások alkalmával ők
mindíg mellette voltak. Egyszer valahogy megtudták azt is, hogy
Kamerije görög nő volt s eredetileg Mária névre kereszteltetett, de
valami nagy családi szerencsétlenség alkalmával a szerálji hárem
szállítóinak valamely gonosz rokona által orvúl eladatott. Mostani
nevét, mely azt jelenti: a szépség holdvilága, ott nyerte a
háremben. A francziáknak is nagy bizalmuk, majdnem vallásos
ragaszkodásuk volt a szép és kegyes szultánnő <span class=
"pagenum"><a name="Page_202" id="Page_202">-202-</a></span> iránt s
már-már azon édes remény kezdett bennük gyökeret verni, hogy ő lesz
az, ki nekik visszaadja a szabadulást.</p>
<p>A szabadulás reményét a francziák nemcsak a szultána
kegyességére alapították. Vagy legalább, midőn a honvágy erőt vett
rajtuk néha, tervezgetéseik a kegyelem esélyein kívül sok más
esélyre is kiterjedtek. Pár év alatt meggyőződtek arról, hogy ők a
bosztandsik és azankoglánok, sőt a kapidzsik közé is könnyen
elkeveredhetnek rövid időre. A szerálj szolgálatában álló ez
egyének száma több ezerre ment s Henri egyáltalán nem tartotta
lehetetlennek ezek közt a városba kijutni s onnan közönséges
öltönyben tovább állani.</p>
<p>Egy másik kedvező alkalom évenként a Bairám-ünnep alkalmával
állott elő, a mikor a hárem hölgyeit utczákra, térekre,
csónakmulatságba, vagy valamely tengerparti köskbe kellett
kisérniök s a mikor mind a hölgyek, mind a háremőrök nagyon sok
szabadságot vettek igénybe.</p>
<p>Az agguló szultán birodalmának ügyeivel s az örökös háborukkal
lévén elfoglalva, keveset gondolt a háremmel s azért itt sem oly
pontos, sem oly szigoru nem volt a fegyelem, mint a hagyományok
szerint régebben volt s most is kellett volna lenni. E körülmény
szinte ingerelte a francziákat valamely szabadulási vállalat
kitervezésére. Terveik azonban csakis üres tervek maradtak. Öreg
legények voltak már, közel az ötven éves korhoz. Életük elég
kényelmesnek, sorsuk eléggé biztosnak látszott s okuk egyáltalán
nem volt valamely <span class="pagenum"><a name="Page_203" id=
"Page_203">-203-</a></span> véletlen vagy ügyetlenség által
életüket veszélyeztetni. A felett nem kételkedhettek, a Khadimbasi
abból nem csinált titkot s a háremi anekdóták egész serege
világosította őket fel arról, hogy a legkisebb hűtlenség, a
szökésnek bárminő kisérlete halált s úgy lehet, kínos halált von
maga után. S éppen azért mind a hárman beleegyeztek abba, hogy vagy
a teljesen biztos alkalmat lesik ki, vagy megvárják Kamerije úrnő
önkénytes kegyelmét.</p>
<p>Az úrnő egyszer elő is hozta nekik úgy távolról és minden
czélzatosság nélkül a szabadulást. Francziaországról kérdezősködött
s midőn a francziák különös hévvel és érdekeltséggel beszéltek
gyermek és ifjúkorukról, azt kérdezé tőlük:</p>
<p>– Szeretnétek-e most látni Francziaországot?</p>
<p>– Fenséges szultána, mi most is szeretnénk haza menni, – mondá
Henri.</p>
<p>– Haza menni? Hiszen nem vagytok ti most már francziák, hanem az
én szolgáim.</p>
<p>– Mióta a fenséges úrnő szolgálatában állunk, – mondá Henri, –
azóta nem jutott eszünkbe haza kivánkozni, de fenséged kérdésére
igazán kellett felelnünk.</p>
<p>Az úrnő erre nem felelt s az e tárgy feletti beszélgetés abban
maradt.</p>
<p>Később egy uj odalikkal ismerkedtek meg, kinek Dzsemile volt a
neve s ki Egyiptomból, Kairóból került a nagyúr háremébe. E lányka
az úrnők mulattatásának sokféle nemét ismerte; fiatal, csinos és
igen virgoncz nő volt, a ki gyermekkorában Kairóban egy
<span class="pagenum"><a name="Page_204" id=
"Page_204">-204-</a></span> franczia háznál, franczia nők körében
töltvén néhány évet, franczia nyelven is meglehetősen tudott
beszélni.</p>
<p>Ez egyszer a francziák előtt a nélkül, hogy ezek eredetéről
tudott volna valamit, elbeszélte, hogy Kairóban egyszer egy
franczia nőt bevittek Mehmed Ali háremébe, ezt azonban megtudván
egy franczia nagyúr, ki a francziák szultánjának – miként ő a
királyt nevezte – titkos megbizottja volt Kairóban, azt izente
Mehmed Alinak, hogyha a franczia nőt el nem ereszti és ki nem adja:
százezer katonával fogja őt megtámadni, városát elpusztítani s
minden kincsét és háremét elrabolni. Erre Mehmed Ali a gyaurtól
megijedt, Sztambulba küldött segítségért, de itt nem adtak neki,
mit tehetett tehát egyebet, kiadta a franczia nőt, hanem boszujában
annak fele haját lenyiratta, szemöldökéről minden festéket
lemosatott s kusakját – övét – nem engedte a derekára tenni, hanem
a nyakába akasztotta. Mi volt, mi nem volt igaz az odaliknak eme
meséjében, mely úgy a gyaurok gyülöletét, mint a háremből való
szabadulás szégyenteljes voltát czélzatosan látszott hirdetni: a
francziák figyelmét mégis fölgerjesztette a mese. Ők azt fölötte
természetesnek tartották, hogy a hatalmas Francziaország követének
felszólítására az egyiptomi pasának engedelmeskedni kellett. Igen,
de ők is francziák, ők is szolgaságban vannak, ha ők a franczia
követhez fordulnának: ők is bizonyára rögtön elnyernék a
szabadságot. Meg nem foghatták, hogy ez nekik eddig nem jutott
eszükbe, holott oroszországi bujdosásuk közben hányszor küldhettek
volna levelet valamelyik <span class="pagenum"><a name="Page_205"
id="Page_205">-205-</a></span> franczia követnek. E töprengésüket
el is mondták a legközelebbi kedvező alkalommal a szultánnő,
Kamerije előtt.</p>
<p>– Ha nekünk, – úgymond Henri, – akkor annyi eszünk lett volna,
mint most, mily könnyen megszabadúlhattunk volna csak egy levél
által, melyet a franczia követhez kellett intéznünk.</p>
<p>– Az a levél lett volna árulótok s az a levél szerezte volna meg
nektek a halált, valamint most is biztosan megszerezné, ha
megkisértenétek, – mondá Kamerije.</p>
<p>A francziák egymásra néztek. Összevillant szemük azt jelenté,
hogy az úrnőnek alighanem igaza van. Hiába, ők még mindig igen
hiszékenyek.</p>
<p>– Azonban ne törjétek a fejeteket, – folytatá a szultána. –
Egyszer, ha el nem felejtem, én alkalmat nyujtok, hogy biztosan
haza mehessetek, ha éppen akarjátok.</p>
<p>– Masallah! – Fenséges szultána, a mint az isten akarja, de mi
óhajtjuk.</p>
<p>A biztos menekülés, a veszély és üldöztetés nélküli szabadság
édes ábrándja tölté el a francziák szívét. A honvágy most feszité
keblüket erősen, – most legelőször, ama hatodfél év óta, mióta a
szultán háremébe bejutottak. Kamerije nemes szívéről már nem egy
jelenség után teljesen meg voltak győződve s bár nehezen, de mégis
az öröm bizonyos jelével várták az időt, a mikor a Kamerije által
megigért alkalom be fog állani.</p>
<p>E beszélgetés az 1839-ik év junius havának valamely napján
történt. De a várt alkalom helyett váratlan és borzasztó
szerencsétlenség következett be.</p>
<hr class="chap" />
<div class="chapter"></div>
<p><span class="pagenum"><a name="Page_206" id=
"Page_206">-206-</a></span></p>
<h2>A TÖRÖK SZULTÁN MEGHAL.</h2>
<p class="summary">(Ujabb aggodalmak. – A jó szultána megbukik. –
Gülnár szultána. – A három franczia együtt marad most is. –
Kirándulás Kis-Ázsiába – A francziák megszöknek.)</p>
<p>A hónapnak utolsó napján a Kizláraga kegyetlen parancsot adott
ki a hárem őrizetére. Minden termet, minden folyosót, minden
erkélyt, a hárempalotának a kertre nyuló minden kijáratát kettős
eunukh legénységgel szigoruan kellett őrizni. A Khadimbasik
mindegyike elmozdíttatott saját háremosztályának vezényletétől s
mindegyik osztály más-más Khadimbasit kapott. Kamerije osztályába s
a francziák és társaik élére egy czifra, fényes öltönyü, kifúrt
fülü vén ethiópiai eunukh állíttatott, ölnyi magas termettel, nagy
poczakkal, fekete szerecsen arczczal. Valóságos vadállat, kivel a
francziák alig mertek, de alig is tudtak beszélni, mert nyelvét
igen kevéssé értették meg. A nappalnak és éjszakának minden
órájában kivont, élesre köszörült karddal s övében töltött
pisztolyokkal járt sorba – körülnézni és fülelni minden ajtónál,
ablaknál, a termeknek és folyosóknak minden szögletében.
<span class="pagenum"><a name="Page_207" id=
"Page_207">-207-</a></span></p>
<p>A francziák csakhamar megtudták a rettenetes változásnak okát. A
szultán, II. Mahmud, nagy betegségbe esett. Halálát várták. Az
odalikoknak minden táncz, zene, mulatság szorosan el volt tiltva.
Kamerije úrnő folyton térdepelt és imádkozott s örökké morzsolta
teszpijét. Alig vett magához valami ételt és italt, nem
foglalkozott piperével sem; ültében, imádkozó helyzetében
szunnyadott valami keveset, körülötte a termekben kellett lenni az
odalikoknak is, kik éjszakára szintén nem fekhettek le szokott
módon s úrnőjükkel együtt enteriben és kusakkal, felső női kabátban
és felkötött övvel kellett virrasztaniok. A bajadérokat egy sötét
kamrába zárták be, kik hajukat tépve és jajgatva mentek ki a
háremből. A sötét kamra ama palotában volt, mely a szultán legbelső
palotáját a hárempalotától elválasztja s mely Eszki-Mabein
szeráljnak neveztetik.</p>
<p>Szerencsére vagy szerencsétlenségre ez az állapot csak két napig
tartott. A következő napon az esti órákban Mahmud szultán meghalt s
nyomban rá a háremben kikiáltatott, hogy a padisah behunyta
szemeit, az Imám ül Müzlemin próféta szine elé hivatott, az Alem
penah elszenderült, a Zilullah Alláhnak fényességében gyönyörködik
immár s a Hunkiár az ő világverő karjait összetette. Ennek
megtörténtével a hárempalotának ajtai és kapui bezárattak és
beszegeztettek s az eunukhok a szultánákkal, hanumokkal,
odalikokkal s mindenféle nő és férfi cseléddel együtt siralomházi
foglyokká tétettek, várván, hogy az uj szultán valamennyit
kivégeztesse, vagy valamely távoli palotában elzárassa, vagy ha az
<span class="pagenum"><a name="Page_208" id=
"Page_208">-208-</a></span> ő végtelen kegyelmének úgy tetszenék,
őket kegyeibe fogadja.</p>
<p>Szomoru napok következtek most a francziákra. Nemcsak rájuk,
hanem az egész háremre vagy legalább Kamerije szultána udvarára. A
francziáknak most volt alkalmuk egy pillanatra betekinteni a háremi
cselszövények rémes titkaiba. Kamerije úrnő a halál bekövetkezte
után rendkivüli tevékenységét fejtett ki. A vad éthióp Khadimbasit
s valószinüleg másokat is megvesztegetve, folyton érintkezett a
külvilággal s a diván tagjaival. Uj szultánná Abdul Medsid, a
fiatal 15–16 éves herczeg kiáltatott ki még a hajnali órákban a
halál napján. Kamerije, mint erről a francziák részint akkor,
részint később értesültek, arra törekedett, hogy gyülöletének
tárgya, Husszein pasa, ki a janicsárokat kiirtá, kivégeztessék,
vagy legalább hatalomra ne juthasson s Sztambulba vissza ne
hivassák s az agg Koszrev pasa mellőzésével Akhmed Feazi pasa
tétessék nagyvezérré. Így remélte ő, hogy a háremben meg fog
maradni s a Valide ellenében is, ki neki halálos ellensége volt,
némi hatalmat és befolyást fog gyakorolni jövőre ép úgy, mint eddig
s mint ifjú korában.</p>
<p>Czélját azonban nem érte el, sőt minden épen ellenére történt. A
Valide szultána Khoszrevvel, Halil pasával és Husszeinnal
egyetértve egy éjjeli dívánülésben uralmat vettek az új szultánon s
a szultán Abdul Medsid Khoszrevet nagyvezérré, Halil pasát a
hadsereg főparancsnokává nevezte ki, Husszein pasát pedig
Sztambulba hívta vissza s nagy jutalmakkal és kitüntetésekkel
<span class="pagenum"><a name="Page_209" id=
"Page_209">-209-</a></span> halmozta el. Kamerije, midőn ezekről
értesült, földre veté magát, s haját és ruháját tépve sírt és
zokogott.</p>
<p>Szegény francziáknak majd a szívök szakadt meg, midőn az úrnőt,
kit úgy tiszteltek és imádtak s kit oly nagynak és hatalmasnak
ismertek, ily nagy szerencsétlenségben s ily leírhatatlan
gyötrelmet szenvedve kellett látniok. Önsorsuk, saját szabadságuk
reményének eltünte eszükbe sem jutott. Szívük csak a kegyes úrnőért
vérzett, kit még csak nem is vigasztalhatának. Mind e gyásznak
azért kellett bekövetkezni, mert Kamerije szövetségese Akhmed
Feazi, az akkori Kapudán pasa hajóhadával az egyiptomi vizeken volt
s kellő időben Sztambul alá nem vitorlázhatott.</p>
<p>Minderről azonban Kamerije úrnő nem beszélgetett, legalább a
francziáknak semmit nem mondott. Folyton imádkozott, ájtatoskodott
s kedvencz rabnőit törekedett magához édesgetni. A Valide boszús
volt rá s a háremi suttogó hírek szerint Kamerije szultánát szomorú
végzet fenyegette: vagy a halál, vagy az eladatás. Legjobb esetben
valami távol palotában vagy köskben való elzáratás, mely egyenlő
volt az örökös száműzetéssel. Ez esetben néhány odalikot, kik nem
kellettek a Kizláragaszinak vagy a szultánnak és a kik önkényt
vállalkoztak az úrnő sorsára, kiválaszthatott magának. Kamerije
három főkedvenczét, Beiét, Ezmát, Dsemilét s még hármat törekedett
megszerezni – de nem nagy sikerrel. Míg sorsa eldöntve nem volt:
addig a hálátlan leánykák nem igen hajtottak szavára. <span class=
"pagenum"><a name="Page_210" id="Page_210">-210-</a></span></p>
<p>A francziák értesültek arról, hogy a száműzött és elzárt
szultánákat szintén eunukhok őrzik s ők óhajtottak volna
Kamerijével együtt távozni a szeráljból, de ez óhajtásuk
kijelentése egyenes botorság lett volna. Hasonló esetekben az
eunukh büntetésnek tartja a száműzött nőkkel való eltávozást s az
ellenkező szándék nyilvánítása titkos összejátszás gyanúját s a
gyanú a halált vonhatta volna maga után. Némán és sóvár lélekkel
várták tehát azt, a mi történni fog. Csak azért könyörögtek a
gondviseléshez, hogy őket ne szakaszszák el egymástól, hanem vagy
együtt hagyják a háremben, vagy együtt küldjék el Kamerije
úrnővel.</p>
<p>Julius tizedikén az úrnőnek tudtára adták, hogy a régi
Beziktásba fog elvitetni és elzáratni. Tehát az ifjú szultán az ő
gyermeki kedélyével mégis ellenállt a Valide akaratának s elhárítá
az úrnő fejéről mind a halált, mind az eladás gyalázatát. Az
odalikok mindjárt jobban hízelegtek megint az úrnőnek, de a három
kedvencz közűl mégis csak egyedűl Ezma vállalkozott az úrnő
követésére. Dsemilét a Khadimbasi tiltotta le, Beie pedig
határozottan megtagadta.</p>
<p>A következő nap reggelén a francziák Kamerije úrnőt már nem
találták a háremben. Éjjel az úrnőt elvitték s többé nem is látták
őt soha és hírét sem hallották. Hogy az elszállítás tudtuk nélkül
történt meg: ez világosan bizonyítá, hogy Kamerije úrnővel más
eunukhok küldettek el. Ők a szeráljban maradtak, de legalább egyik
vágyuk, hogy egymástól el ne szakíttassanak, mégis teljesült.
Valószínüleg azért, mert ajándékaikból <span class=
"pagenum"><a name="Page_211" id="Page_211">-211-</a></span> mind a
régi, mind az új Khadimbasi jobbnak látta őket valamennyiüket a
háremben tartani.</p>
<p>Új és bizonytalan sors állt megint a francziák előtt. Különös
úrnőjük, kinek háremosztályába beosztattak volna, sokáig nem volt.
Az elhunyt szultán háremhölgyei közűl nagyon sokat elszállítottak a
szeráljból s az odalikok nagy részét is a szultán elajándékozta
kedvencz pasáinak. De ajándékozott el eunukhokat is, kiknek helyét
azonban újak foglalták el.</p>
<p>Furcsa dolgot beszéltek titkon suttogva eunukhok és odalikok.
Beszélték, hogy a szeráljt a katonaság megfogja támadni; hogy a
janicsárok, kiket az elhunyt szultán kiirtani rendelt,
összesereglenek Európából, Ázsiából, Afrikából s a földnek minden
részéből, folyamok és tengerek mellől, a hova elszéledtek s mikor
majd százezeren lesznek, akkor majd megtámadják a szeráljt s
halálra keresik ellenségeiket, kik az elhalt szultánt ellenük
felbujtották. Suttogták, hogy ugy fognak cselekedni, mint hajdan,
mikor Mahmud szultán trónra lépett s mikor a janicsárok megtámadták
a szeráljt s leöltek kétszáz kapidzsit, ezer icsoglánt, hatszáz
bosztandsit, minden azankoglánt, minden eunukhot, minden szakácsot,
szolgát, pipatisztogatót s magát a szultánt is csak a próféta
zászlója, a Szandzsák Serif mentette meg, melynek árnyékába a
vérittas ádáz janicsárok nem mertek belépni. Szerencsére mind e
borzasztó jövendölésből semmi sem teljesedett be.</p>
<p>Egy másik suttogó hírnek, úgy látszik, több alapja volt. A
szultánról azt beszélték, hogy az gyenge termetü <span class=
"pagenum"><a name="Page_212" id="Page_212">-212-</a></span> fiatal
gyermek, ki a nőknek még csak illatát ismeri, miként a rózsa
illatát; ki mindig a nők közt lakik ugyan, de azokkal csak szép
regéket meséltet magának az arab és perzsa regékből; kinek még
különösen kiválasztott neje nincs is, ki nem is hallgat sem a
nagyvezír, sem a Kizláraga szavára, hanem a Valide szultána
szavára, kinek hatalma határtalan. Beszélték, hogy a bosztandsik
társaságában rózsákat ültetget s a rózsáknak mindenféle mesés
nőneveket ád s hogy a rózsák és a hárem egyes hölgyei közt
hasonlatot törekszik fölfedezni s ha törekvése sikerült: akkor a
nőt is a rózsa nevéről nevezi. Az igaz, hogy egyik kedvencz
hölgyének Malkhatun nevet adott, mely azt teszi: Asszonyok
kincse.</p>
<p>Az év vége felé s kivált az 1840-ik évben a szultán igen sok
időt töltött a háremben, a mikor a francziák Gülnár úrnő osztályába
voltak beosztva, ki fiatal és rendkívül szép cserkesz nő volt.</p>
<p>Gülnár szultána különös szerencsének volt kegyencze, noha azt
egyáltalán nem érdemelte meg. Szülői a Kaukázusnak Kutaisz nevü
tartományából költöztek ki az oroszok elől s hét-nyolcz éven
keresztül mindig bujdostak dél felé és nyugat felé, míg végre
Nalikhánban Angora tartományában, Izmidhez három napi járó földre
megtelepedtek. Gülnár, a kis lányka, voltaképen folytonos bujdosás
közt nőtt fel s tizennégy éves korában oly kifejlett szépségnek
tartatott, hogy híre eljutott a Márványtengerig.</p>
<p>Apja a vén cserkesz meglehetős szegénységben volt már. Pár
lován, egy kis falka juhán, drága fegyverein <span class=
"pagenum"><a name="Page_213" id="Page_213">-213-</a></span> s
szépséges leányán kivül alig volt valamije s a mindennapi életért s
leányának drága ruháiért kis vagyonát is folyton adogatni kellett.
Előre ki lehetett az időt számítani, a mikor vagy fegyvereit, vagy
leányát kell áruba bocsátania. E fölött ugyan a vén cserkesz nem
esett gondolkozóba, mert bár egy fia az oroszok elleni csatában
elesett, két fia meg már a szultán szolgálatában volt, fegyvereit
pedig ő, az ő erőtlen agg kezeivel többé nem igen forgathatta: mind
a mellett egy perczig sem habozott inkább lányától, mint
fegyvereitől válni meg. De azért abraktalan sovány lovaival s
ragyogó szép leányával folyton zsémbeskedett.</p>
<p>Egyszer, midőn az elkényeztetett lány az öreget valami ékszerért
hajszolta, ekként tört ki az öreg cserkesz:</p>
<p>– Ha valamely hatalmas pasa elvisz feleségül, vagy valamely
örmény ád érted ötvenezer piasztert, akkor veszek neked
ékszert.</p>
<p>– Engem pedig sem hatalmas pasa el nem visz feleségül, sem
piszkos örmény meg nem vesz ötvenezer piaszterért, mert én szultána
leszek.</p>
<p>– Bolond vagy Gülnár, mint a kinek megháborodott az elméje,
szólt az öreg cserkesz; ma pedig szedd össze minden ékességedet,
mert holnap már megyünk Sztambulba, viszlek a vásárra s annak adlak
el, a ki több pénzt fizet érted.</p>
<p>– Jól van, elmegyek veled Sztambulba, elmegyek a vásárra is, de
előbb engem elvezetsz a Kizláragához, ha pedig ezt meg nem igéred:
hajamat összetépem, arczomat véresre körmölöm s akkor aztán
elvihetsz a vásárra. <span class="pagenum"><a name="Page_214" id=
"Page_214">-214-</a></span></p>
<p>Az öreg cserkesz megigérte a bolond kivánság teljesítését, noha
előre látta, hogy lányával együtt úgy korbácsoltatja ki őt a
Kizláraga. Az öreg cserkesz szentül azt hitte, hogy a szultán
számára bizonyosan nem a földön termett, közönséges anyaszülte
lányokat szerzik meg feleségül.</p>
<p>Épen a Ramazán első harmadán értek Sztambulba s két napi
várakozás után bejutottak a Kizláraga szine elé. Míg az öreg
cserkesz a nagy elfogultság miatt alig tudott pár szót szólani:
addig a vakmerő lány leölté a feredsét, a felső köpenyt s levette
fátyolát, a jasmakot arczáról s bátran odaállott a bámuló Kizláraga
elé.</p>
<p>A Kizláraga szemét, száját eltátotta a leánynak csodálatos
szépsége felett, alku nélkül kifizettetett a cserkesznek ötvenezer
piasztert s rögtön elfogadta s felpiperéztette a szerencsés
lányt.</p>
<p>– Apám, – mondá a leány a vén cserkesznek, – te csak menj vissza
Nalikhánba, majd én tudatom veled sorsomat.</p>
<p>A vén cserkesz elment haza. Gülnár a Valide szultánának
bemutattatott, egész testében tetőtől talpig jól szemügyre vétetett
s aztán aranyos és gyémántos ruhába öltöztetve a Mindenhatóság
Éjszakáján az ifjú szultánnak átadatott. Így lett Gülnár a Leilat
el Kadr szűze s így lett az ő szerencséje megállapítva. Igy
hallották ezt a francziák az odalikok fecsegései után, mikor Gülnár
szultána szolgálatába osztattak be.</p>
<p>E szultána azonban meg nem becsülte, sőt fel sem vette a
francziákat. Öregek, soványak és rútak voltak <span class=
"pagenum"><a name="Page_215" id="Page_215">-215-</a></span> ezek ő
előtte. A váratlan és megmérhetetlen szerencse még vakmerőbbé, sőt
kicsapongóvá tette csakhamar az ifjú szultánát. Alig volt tizenhat
éves, már valóságos tobzódást vitt véghez odalikjaival s egy csomó
fiatal nubiai eunukhkal, kiknek a mulatság közben mindenféle
dísztelen mozdulatokat és ugrándozásokat parancsolt, még pedig
akként, hogy mind eunukhjait mind pedig odalikjait pongyolára
vetkőztette. Ajándékokkal ugyan nem fukarkodott s az ajándékot nem
vonta meg a francziáktól sem, de a francziáknak az ajándékban sem
hasznuk nem volt, sem gyönyörüségük. Gülnár mellől szerettek volna
szabadulni, mert elgondolták, hogy a kicsapongásnak előbb-utóbb
rossz vége lehet s hogy azért végre is az eunukhok lakolnak; de a
szabadulás lehetetlen volt. A Kizláraga csak azért is ott tartotta
őket, mert csak ők voltak egyedül, kik a nagy kegyben álló szultána
bolondos mulatságaiban részt nem vettek.</p>
<p>A mint erről a francziák sok jelenségből lassanként
meggyőződtek: gyakrabban merült fel előttük a menekülés gondolata.
A mívelt, szelid és kegyes Kamerije szultána mellől talán sohasem
kivánkoztak volna komolyan eltávozni, de Gülnár szultána az ő
szemük előtt valóságos ellentéte volt Kamerijének. Gülnár sohase
szólt hozzájuk bizalmasan. Semmi kétségük sem lehetett az iránt,
hogy Gülnár sohasem fogja kieszközölni az ő szabadságukat, sőt
ilyesmi soha még csak eszébe se fog jutni. Másik szultána
háremosztályába átmenni nem volt lehetséges. Itt maradni
testük-lelkük megúnta már Ujra megfontolták a menekülés minden
lehető esélyét. <span class="pagenum"><a name="Page_216" id=
"Page_216">-216-</a></span> Most már a koczkáztatás sem látszott
előttük oly visszariasztónak, mint három-négy év előtt.
Megállapodtak abban, hogy a legelső kedvező alkalmat felhasználják
a menekülésre.</p>
<p>Az alkalom nem késett soká.</p>
<p>Az 1842-ik évi Bairám-ünnep alkalmával Gülnár szultána
rendkívüli mulatságot rendezett udvara és odalikjai számára.
Töméntelen új és drága ruhával halmozta el kegyenczeit s furcsa
színű és szabású nevetséges öltönyökkel ajándékozta meg azokat, kik
nem voltak kegyenczei. A nappali mulatságok, kirándulások,
körmenetek és dsámi-látogatásokban a francziák mindenütt együtt
jártak Gülnár szultána udvarával. Este a szultán egy pillanatra
valószínüleg látogatást tett a szultánánál, mert rövid időre a
szultána visszavonult. Aztán előjövén, termei tündérileg
kivilágíttattak. Ezer meg ezer viaszgyertya égett a falakon meg a
csillárokban. Előjöttek a bajadérek mindenféle zeneszerrel; előjött
egy csomó apró gyermek, kik mindenféle bajazzó mutatványokat adtak
elő. A szultána szebb volt és gazdagabban öltözve, mint bármikor s
az odalikok is ragyogtak az új és fényes öltönyökben. Egész éjjel
szólt a zene és a táncz, melyben a sok étel és ital és bódítószerek
után maguk az odalikok is résztvettek. Az eunukhok egész éjjel nem
hunyhatták le szemeiket.</p>
<p>Midőn reggel lett, a szultánának furcsa ötlet fogamzott meg
agyában. Volt egy ismerőse, barátnéja, Musztafa pasának neje, ki
azonban Kis-Ázsiában Üszküdár mellett a Haider pasa nevű öbölnél
férje köskjében lakott <span class="pagenum"><a name="Page_217" id=
"Page_217">-217-</a></span> s valamely ok miatt a tegnapi
Bairám-ünnepre nem jött át Sztambulba. Gülnár szultána minden jó
szokás ellenére most a reggeli órákban e barátnéját akarta
meglátogatni és felverni, még pedig úgy, hogy egész udvarát viszi
magával. Ez utóbbi tervről ugyan a Kizláraga lebeszélte őt, azonban
látogatási szándékánál állhatatosan megmaradt.</p>
<p>Volt az elhalt szultán hadihajói közt egy igen szép, nagy
hadihajó, melynek neve Nuszretieh volt. E név azt teszi: Győzelmes.
E hajót meglátta egykor Gülnár s ideges makacssággal sürgette, hogy
neki kirándulásokra ilyen alakú hajót építsenek. Sürgetéseinek
ellent nem állhatva, végre építettek egy kis hajót teljesen
ugyanazon színre és alakra s ugyanazon névvel, s a szultánának,
miután az eredetit szeme elől elvezényelték s többé nem láthatta
azt, fejébe verték, hogy a melyet látott és kivánt: ez a kis
Nuszretieh hajó az, az ő kisded lőréseivel és játéknak való
ágyuival. E hajónak adatott ki a parancs a háremből, hogy rögtön
legyen készen a szultánát Haider pasa Iszkeleszibe
átszállítani.</p>
<p>A hajó egy óra alatt készen állott, két szerálji kaik utána
köttetett s Gülnár szultána hét vagy nyolcz odalikkal s ugyanannyi
eunukhkal, kik közt a három franczia is jelen volt, a hajóra
szállott.</p>
<p>A hajó felette lassan vitorlázott ki a tenger felé, úgy, hogy
lehetett már délelőtti tíz óra, mikor az öböl előtt horgonyt
vetett. Itt Gülnár úrnő az egyik kaikba szállt s magával vitte
odalikjait, úgy, hogy a másik kaikra, <span class=
"pagenum"><a name="Page_218" id="Page_218">-218-</a></span> melyre
véletlenül csak egyetlen idegen eunukhkal mind a francziák
küldettek, csak két odalik maradt, egy Refije és egy Fatima nevű. A
kaik egész személyzete három erőteljes kaikdsiből állott. A
francziák ama szürke színű felső öltönyben voltak, melyet Gülnár a
hajóra szálláskor parancsolt felölteni s melyet a tegnapi ünnepen
kaptak tőle tréfás, vagy gúnyos ajándokul.</p>
<p>A szultána kaikja előre ment s a meglehetős sűrű őszi ködben
elveszett szem elől, úgy, hogy a második kaik emberei azt sem
láthatták, hol kötött ki a szultána. Végre ők is partot értek, de a
szultána kaikjának semmi nyomát sem találták. A kaikdsik a part
mellett fel és aláfelé hajtották a csónakot majd egy óráig a
nélkül, hogy a másikat megtalálták volna. Végre az Ajriktsesmesszi
nevű folyónak torkolatára rábukkantak s itt kikötöttek.</p>
<p>Az eunukok most nagy tanácskozásba merültek: mit tegyenek. A
hajóhoz Nuszretiehhez addig visszamenni, míg a köd fel nem szakad,
nem lehetett, de ezt nem is akarták, mert nem ez volt a
parancsolat. A szultánát s Musztafa pasa köskjét meg nem találják,
tehát mit csináljanak? Egyelőre legjobb lesz várakozni, miután
egyebet úgy sem tehetnek. Ez volt megállapodásuk.</p>
<p>– Mit gondolsz Fatima odalik – kérdé Henri, – a fenséges Gülnára
szultána meddig marad Musztafa pasa háremében?</p>
<p>– Ki tudná azt, – felelt az odalik, – talán estélig is, én addig
aluszom. <span class="pagenum"><a name="Page_219" id=
"Page_219">-219-</a></span></p>
<p>S csakugyan mindkét odalik éjjel egy cseppet sem aludva,
csakhamar mély álomba látszott merülni.</p>
<p>Henri egyet gondolt. Az idegen eunukhot a kaikon hagyta s neki a
vigyázatot lelkére köté, két franczia társát maga mellé vette s
kilépett a szárazra, hogy a kösköt megkeresse. Sem a kaikon maradt
eunukh, sem a kaikidsik nem láttak ebben semmi rendkívülit, sőt
mind igen természetesnek találták ez elhatározást.</p>
<p>A francziák most szárazon voltak. Csakhamar meglehetős járt és
széles útra akadtak, mely dél felé vezetett. Kérdésükre megtudták,
hogy dél felé nem messze van Kadikői, alig egy kilométernyire.
Megtudták azt is, hogy Musztafa köskje az Ajrlik folyó jobbpartján
fekszik, tehát ők azt épen ellenkező irányban keresték.</p>
<p>Ekkor Henri körül nézett, senkit nem látott, megállt és
társaihoz fordult:</p>
<p>– Bajtársak, – mondá – ha akarjuk, e pillanatban szabadok
vagyunk.</p>
<p>Társai megrezzentek. A mámor és álmatlanság miatt a menekülési
ötlet eddig eszükbe sem jutott. Mint a villám, úgy érte őket Henri
szava.</p>
<p>– Mit tegyünk? – szólt egyik. – Mondd meg Henri, mit
tegyünk.</p>
<p>– Ha akarjátok, menekülhetünk. Egyenruhánkat eltakarja a furcsa
új öltözet, bambusz botunkat eldobjuk, kardunkat és pisztolyunkat
eladjuk, pénzünk, ékszerünk van egy kevés, mielőtt szökésünket
észre veszik, mi egy napot és egy éjszakát nyerünk, Gülnár szultána
<span class="pagenum"><a name="Page_220" id=
"Page_220">-220-</a></span> nem szeretett bennünket, tán nem is
rendeli meg, hogy üldözzenek. Ez a helyzet: határozzatok.</p>
<p>– Meneküljünk! Egyszerre mondá ki e szót Henrinek mindkét
társa.</p>
<p>E pillanattól kezdve szökevények voltak. A háremet és annak
fényességeit, a kicsapongó tündérszép szultánát s a gyönyörü
odalikoknak bájos seregét sohase látták többé.</p>
<hr class="chap" />
<div class="chapter"></div>
<p><span class="pagenum"><a name="Page_221" id=
"Page_221">-221-</a></span></p>
<h2>A BUJDOSÁS VÉGE.</h2>
<p class="summary">(A Dardanellák partjain Ázsiában és Európában. –
A bujdosók a keresztyének közt is szerencsétlenek. – A magyar
biróság megmenti az utolsó francziát.)</p>
<p>A borongós, ködös őszi napot felhasználták a minél gyorsabb
menekülésre. A hárem illatos levegője után jól esett nekik a
nedves, őszi lég nyers tisztasága. És jól esett a szabadság, mint a
vadnak, mely elhagyhatá ketreczét. A tobzódás egész éjjelén nem
aludtak semmit s izmaikat még sem érezték fáradtnak. Gyorsan
lépkedtek az izmidi úton, melynek magaslatairól elő-elő bukkant a
tengernek kéklő tüköre. Kadikőiben csak addig állapodtak meg, míg
néhány darab süteményt vettek. Ez volt az egész napi élelmük.
Estére Bujukliba, egy kisded városkába értek. Inuk itt már ernyedni
kezdett. Itt meg kellett hálniok. A hánt elkerülték, oda be nem
mentek, hanem a helyett egy jólelkü öreg muzulmánnál kértek éjjeli
tanyát és vendégszeretetet. A muzulmán azt sem kérdezte: kik, – azt
sem kérdezte: mi járatban vannak. Vöröshagymával, olajbogyóval
<span class="pagenum"><a name="Page_222" id=
"Page_222">-222-</a></span> s vajban sült hideg hallal
megvendégelte őket s nagy szivességgel adott éjjeli tanyát. A
háremi nyalánkságok után jól esett a francziáknak a kezdetleges, jó
ízű parasztétek. Mély álom és teljes nyugalom után korán hajnalban
fölkeltek, a reggeli imát és mosdásokat gazdájuk kedvéért
elvégezték s gyorsan útnak indultak.</p>
<p>E napon minden különös esemény nélkül Jarinjáig értek. Itt ép
úgy szállásolták el magukat, mint Bujukliban. Különös ötletük volt
a nyilvános vendéglők helyett szegény muzulmánoknál venni igénybe a
szívesen felajánlott vendégszeretetet. Jarinjai házigazdájuk
sajátságos észrevételt tett, midőn tőle reggel elbúcsuztak. Ez sem
kérdezősködött sem nevük, sem utazásuk czélja felől, hanem mikor
Henri kora reggel búcsuzás után azt mondá:</p>
<p>– Mi rokonok vagyunk, messzeföldről jövünk, nagy kárunk esett,
de nyomán vagyunk a kártevőnek s azt keressük, – e szavakra a jó
muzulmán egész komolyan azt felelte:</p>
<p>– Jól van, jól, nem kérdezlek benneteket, tehát nem szükséges,
hogy nekem olyan dolgot mondjatok, ami nem igaz. Jól látom én, hogy
ti jövevények vagytok s jól tudom én, hogy ti a nagyúr háreméből
jöttök és halálra kerestek valakit, a ki onnan elszökött. De ez nem
az én gondom, hanem a tiétek és a szökevényé. Allah vezéreljen
benneteket.</p>
<p>A francziák csak néztek egymásra és a muzulmánra. Mi jutott
ennek eszébe? A muzulmán bizonyosan észrevette <span class=
"pagenum"><a name="Page_223" id="Page_223">-223-</a></span> belső
ruhájukat és fegyverüket, bizonyosan ismeri a háremi eunukhok
egyenruháját s bizonyosan erre alapítja sajátságos föltevését.
Lehet, hogy tegnapi házigazdájuk is így gondolkozott. Lehet, hogy
ez az oka a különösen szíves és előzékeny vendégszeretetnek.
Bármiként legyen, a vén török észrevétele biztos útlevél nek
látszott számukra. Szükség esetén csakugyan segithetnek magukon
azzal a mesével, hogy ők titkon egy háremi szökevényt keresnek.</p>
<p>Szinte megörültek a francziák e fölfedezésnek. Nyugodtabb
lélekkel folytatták útjokat. Önbizalom támadt bennük, noha kellő
óvatossággal elhatározták, hogy e meséhez csak szükség esetén
folyamodnak.</p>
<p>Izmidben egy pillanatig sem állapodtak meg, hanem tovább
folytatták útjokat a tengeröböl mentében. Esős, hűvös napok és
éjszakák jöttek, de ők csak siettek előre.</p>
<p>Nyolcz vagy tíz nap mulva a szökés után Lampszakiba értek a
Dardanellák partján, ott a hol a tengerszoros csaknem
legkeskenyebb.</p>
<p>Itt hosszas tanácskozás után elhatározták, hogy a szoroson át
Európába eveznek. Sokáig tanakodtak, ne menjenek-e Szmirnába, vagy
a szent földre, a hol tán európai s tán franczia hajót is
találhattak volna, de mégsem volt bátorságuk, hónapokon át nagy
hidegben és vékony ruhában utazgatni Kisázsiában és a törökök közt.
Azt hitték, Európában könnyebb lesz sorsuk a keresztyének között.
Pedig ebben alighanem megcsalódtak. <span class="pagenum"><a name=
"Page_224" id="Page_224">-224-</a></span></p>
<p>Lampszakiból egy török halász csónakján jöttek át az európai
partra egy Galatasz nevü kis falucskába, melyben törökök és görögök
vegyesen laktak. Itt már nem egy jelenségből azt vették észre, hogy
ama szíves vendégszeretetre, melyben oly bőven volt részük az
ázsiai törökök közt, többé nem számíthatnak. Elhatározták szerény
pénzkészletüknek, mely alig rugott nyolczszáz piaszterre,
szaporítását s e czélból jatagánjaikat akarták eladni Gallipoliban.
Kisérletük azonban csaknem veszedelmükre vált. Mind a görög, mind a
török kereskedő, kinél eladásra jelentkeztek, visszautasította az
üzletbe bocsátkozást. A török azt mondá, hogy inkább ő fizet, csak
azt a kardot meg ne kelljen vennie; a görög pedig egyenesen
kimondá:</p>
<p>– Ti istentelenek, bizonyosan úgy loptátok ezt a fegyvert!</p>
<p>A francziák egészen megrémülve siettek a fegyvert köpenyük alá
rejteni, de egyúttal Gallipolit is minél előbb elhagyni. Itt jól
ismerték a háremi fegyvereket.</p>
<p>Daczára a kegyetlenül hideg télnek, folytatták a menekülést,
mindenütt a tengerparton. Vendégszeretet hiányában gyakran a rossz,
szellős, piszkos hánokban, fogadókban kellett szállást venniök. Az
1843-ik január közepe táján mégis eljutottak Prohusztába, egy görög
városba, a hol arra a nem épen vigasztaló meggyőződésre jutottak,
hogy ezentúl mindent pénzen kell megfizetniök s a görögök közt
munkát sem igen kaphatnak.</p>
<p>Furcsa álomból ébreszté fel a francziákat ez a tapasztalat. Bár
ők már rég mohamedánok valának; mindamellett <span class=
"pagenum"><a name="Page_225" id="Page_225">-225-</a></span> az az
ábrándos képzelet élt bennük, hogy a keresztyén népek majd
méltányolni fogják az ő egykori keresztyén vallásukat s azon
szomoru körülményt, mely miatt nekik Jézus Krisztustól ideiglenesen
el kellett pártolniok. Néhány göröggel való értekezés s az
utálatnak és megvetésnek ama jelenségei, melyekkel a görögök épen
nem fukarkodtak kivált a renegátnak felismert mohamedánok
irányában, annak belátására kényszerité a francziákat, hogy az idő
még egyáltalán nem érkezett el rájuk nézve: multjokat felfedezni.
Mint mohamedánok itt a szultán uralma alatt a keresztyén vallásra
vissza nem térhettek. Ez nagy feltünést keltett volna s fogságot,
fölfedeztetést, szökésük büntetését s a halált alig kerülhették
volna el. De másrészről keresztyénségükkel sem igen dicsekedhettek,
mert ebben a muzulmán nem érdemet, a görög pedig annak elhagyásában
halálos bűnt látott. Mindezt meggondolva s a muzulmánok
vendégszeretetére is számítva: a francziák lemondtak arról a
tervükről, hogy menekülésüket Görögország felé folytassák, hanem e
helyett sokkal czélszerübbnek látták, ha útjokat északnak,
muzulmánlakta vidék felé fordítják.</p>
<p>Februárban minden különös eset nélkül elérték Üszküböt. Csak a
nagy hideg miatt kellett sokat szenvedniök.</p>
<p>Az albán urak megvették tőlük mind a jatagánokat, mind a
pisztolyokat. Ideje is volt már, mert pénzecskéjük teljesen
elfogyott. Itt már a háremi fegyverekre senki sem ismert rá, de
ezentul nem is mondhatták <span class="pagenum"><a name="Page_226"
id="Page_226">-226-</a></span> magukról, hogy ők háremi szökevények
titkos, de hivatalos üldözői.</p>
<p>A nagy hideg és a nagy hófuvatagok miatt Üszkübből nem
mozdulhattak ki ápril elejéig. Ruhájuk itt már szennyes és rongyos
szint öltött s a fegyver sem lévén kezük között, mely árulójuk
lehetett volna, valóban nem kellett félniök a fölfedeztetéstől.
Különböző tudakozódás és értekezés után legczélszerűbbnek látták
nyugot felé Szkutarinál kimenni az Adriai-tenger partjára s ott
bevárni valamely olasz vagy franczia hajót, mely őket hazájukba
szállítsa.</p>
<p>Reményük azonban nem teljesült. Szkutariba és Dulcsinóba ugyan
baj nélkül érkeztek, de franczia hajó több héten át nem érkezett s
a kikötőben nem is biztatták őket, hogy hamarjában érkezni fog, –
az oda jövő olasz, angol és osztrák hajók pedig útlevél és drága
pénz nélkül nem vették fel őket. Nem egyszer csodálkozó, sőt
gyanusitó megjegyzéseket kellett a matrózoktól hallaniok, hogy ily
piszkos, koldus, vén törökök mit akarnak Ankonában, Dieppeben vagy
Triesztben keresni.</p>
<p>Szomoruság tölté el a francziák szívét. Ime Európában vannak és
keresztyének között, a hová lelkük vágya harmincz éven át vonzá,
kergeté. Ime szomszédságában vannak Olaszországnak és Olaszország
szomszédja Francziaországnak, az ő hazájuknak és mégis ép oly
nehézségek állják útjokat, mint a kirgiz sivatagon vagy a Volga
partján vagy Trebizond háremében. Pénzük is fogyatékán volt már s a
munkát sem bírták úgy, <span class="pagenum"><a name="Page_227" id=
"Page_227">-227-</a></span> mint hajdanán, mint huszonöt év előtt
az orosz városokban. Lehajtott fővel, csüggedt lélekkel, kialudt
ábrándokkal s hanyatló reménynyel fordultak vissza a tengerpartról,
hogy bujdosásukat a száraz földön, Mohamed követői közt
folytassák.</p>
<p>Kéregetve, fáradtan, kimerülten töltötték napjaikat s bolyongtak
a Csardágh sziklái közt. Nem az üldözéstől féltek immár, hanem
attól, hogy reményük fogytával erejük is fogy a további küzdelemre.
Oly közel Francziaországhoz, két hét alatt otthon lehettek volna
már – s most ismét eltávozni a tengerpartról s évekkel löketni
vissza a czéltól s ötven éves züllött korral tévedezni félvad népek
között! És mégis mentek előre hogy elérjék a Szávát, mely két
bujdosó francziának megadta a nyugalmat – a halált.</p>
<p class="center">* * *</p>
<p>A lakompaki úriszéken eddig tartott az öreg francziának
elbeszélése. Az elbeszélés folyamában gyakran könyek jöttek
szemébe, gyakran elszorult szíve, gyakran csak ajkai remegtek, de
szólni nem tudott. Szomoru emlékeknek rettentő terhe alatt gyakran
görnyedett lelki ereje. Utolsó két bajtársának elvesztése volt
legfájdalmasabb vesztesége.</p>
<p>Szemtanuk azt állítják, hogy Henri arcza teljesen hasonló volt
szent Péter arczához, a mint az az utolsó vacsorát ábrázoló képen
festve van. Sovány arcz, mélyen ülő okos és kedélyes szemek; rövid
haj, bajusz és <span class="pagenum"><a name="Page_228" id=
"Page_228">-228-</a></span> szakál, mind teljesen ősz. Kissé
hajlott sovány termet, az arcz tele redőkkel.</p>
<p>Sopronmegye táblabiráira mély benyomást gyakorolt az
örök-bujdosónak szomoru elbeszélése. Szavait elhitték egyetlenegy
táblabiró kivételével. E kivétel volt az úriszék érdemes elnöke, az
ősz, öreg Badicz Endre táblabiró.</p>
<p>– Már én, téns úriszék – mondá – nem hiszek ennek a németnek.
Vándorló legény ez, nem más, – minket csak bolonddá akar tenni
ezzel a sok haszontalan mesével. Ki hinné azt el, hogy ez franczia
létére még a török császárnak is eunukhja lett volna.</p>
<p>– Urambátyám, – mondá a fiskus, – arról meggyőződhetünk, hogy
csakugyan eunukhnak való ember-e?</p>
<p>Rögtön behívták a vármegyének ott jelen levő physikusát, hogy az
öreg csavargót vizsgálja meg s vizsgálatának eredményéről adjon
nyomban jelentést.</p>
<p>Henrit a vármegye katonája egy szomszéd szobába vezette s ott a
főorvos rögtön megvizsgálta. A szemle igazolta, a mennyire
igazolhatta, a franczia előadását.</p>
<p>– Mit csináljunk most már veled? – kérdé az elnök.</p>
<p>– Én nem tudom, – felelt Henri, – én Francziaországba, hazámba
akarok visszatérni.</p>
<p>– De mit akarsz? Hogy akarsz oda jutni útlevél nélkül?</p>
<p>– Uraim, én harmadfél év óta vagyok Magyarországon. Voltam
koldus, voltam szolga, voltam munkás, beteg és egészséges, végig
jártam az országot, találkoztam katonával, pandurral, biróval,
szegénynyel, gazdaggal, <span class="pagenum"><a name="Page_229"
id="Page_229">-229-</a></span> de én tőlem soha senki sem kért
útlevelet vagy igazolványt. Azt gondolom: Ausztriában és
Németországban sem kérnek, kivált ha a franczia követséghez
juthatok.</p>
<p>Henrit kiküldték a teremből. A táblabirák tanácskoztak. Szivük
megesett a szegény öreg franczián. Két módja volt a segítségnek. Az
egyik; a vármegye és a helytartótanács útján intézkedni, hogy a
franczia hivatalos úton küldessék hazájába. E javaslat ellen fontos
észrevételek tétettek. E javaslat elfogadása esetén a kihallgatási
jegyzőkönyv fölterjesztendő lett volna a kormányhoz s ez esetben
megtörténhetett, hogy az osztrák kormány a szökevényt kiadja az
orosz kormánynak. Ezt semmikép nem akarták.</p>
<p>A másik módja volt az, ha Henrit mint rendes lakhely nélkül való
francziát az úriszék egyenesen Bécsbe a franczia követséghez
átkiséri s a követségnek figyelmébe ajánlja. E javaslat
elfogadtatott.</p>
<p>A tanácskozás alatt a főügyész kiment Henrihez s azt mondá
neki:</p>
<p>– Maradjon ön Magyarországban. A kegyelmes herczeg gond és munka
nélkül kényelmes életet biztosít, az úriszék fölterjesztésére.</p>
<p>– Uram, köszönöm a kegyet. Én Francziaországba óhajtok menni. Ha
a nyomor és a halál fenyegető keze vissza nem riasztott, a kényelem
nem tud utamban meggátolni.</p>
<p>Az úriszék tagjai huszonöt-harmincz huszast adományoztak a
francziának s két pandurral s kötött <span class="pagenum"><a name=
"Page_230" id="Page_230">-230-</a></span> levéllel elkisértették
Bécsbe, hol gróf Flahault franczia nagykövethez a minoriták terén
42. sz. alatt levő követségi palotába adták át.</p>
<p>A nagykövet távollétében Perier Eugén titkár vette át Henrit s
olvasta el az ajánló levelet, melyet az úriszék küldött a
követhez.</p>
<p>Szegény öreg franczia! Könyek közt, zokogva emlékezett meg
társairól, kik Szibéria bányáiban, a kirgiz sivatagon, a kalmukok
közt, Trebizondban s a Száva habjain hunyták le örök álomra
szemeiket. A lakoma, melyet a követségi személyzet az örök bujdosó
tiszteletére adott, az elhunyt bajtársak emlékének volt szentelve,
de egyszersmind a nagy császár emlékének is. Henri itt kérdezte meg
élénk kiváncsisággal s itt hallgatta meg élénkebb figyelemmel
honfitársainak ajkáról az elbai és szent-ilonai nagy száműzött hősi
történetének utolsó részleteit.</p>
<p>De az örök bujdosó mégis meglátta Francziaországot. Vajjon
fölismerték-e otthon őt harminczhat évi szenvedés után azok, a kik
egykor szerették? Vajjon elhitték-e neki életének hihetetlen
történetét?</p>
<p class="center">Vége.</p>
<hr class="chap" />
<div class="chapter"></div>
<p><span class="pagenum"><a name="Page_231" id=
"Page_231">-231-</a></span></p>
<h1>ELBESZÉLÉSEK.</h1>
<p><span class="pagenum"><a name="Page_232" id=
"Page_232">-232-</a></span></p>
<p><span class="pagenum"><a name="Page_233" id="Page_233"><br />
-233-</a></span></p>
<h2>AZ UTOLSÓ PALÁSTHY.</h2>
<p>Az én falumról s az én ősömről szól ez a kis történet.</p>
<p>A Nagy-Mezőn levő birtokomon keskeny út vezet keresztül. A
birtok a határon fekszik s az út, a mint kiér belőle, a szomszédos
Fehérvármegyébe lép át. A határnál áll a Hármas-Halom;
emberkézhányta kerek domb egymás mellett mind a három. Kúpját a
kakukfű, árkát a vad szederinda lepi el. Századok óta áll ott a
Hármas-Halom. Téritő papoktól, erőszakos nagy uraktól itt védték
meg őseim az ő kis birtokukat.</p>
<p>Már kis gyermekkoromban hallottam a vén gulyástól, a vén Basa
Szentétől, mikor rámutatott a Hármas-Halomra:</p>
<p>– Itt halt meg az utolsó Palásthy.</p>
<p>Hogy ki volt az az utolsó Palásthy s mikor halt meg és miért
halt meg itt a Hármas-Halmon, azt már nem mondta a vén Basa Szente.
Azt megtudtam én s elmondom röviden s egyszerű hűséggel.
<span class="pagenum"><a name="Page_234" id=
"Page_234">-234-</a></span></p>
<p>Palásthy Boldizsár a mi fölséges fejedelmünknek, Rákóczy
Ferencznek volt vitézlő lovas hadnagya. Ott szolgált Béri Balogh
Ádám csatáiban, de utoljára túl a Tiszára is elkerült és ott volt
az ecsedi láp partján, mikor Majténynél feloszlott az utolsó kurucz
lovas tábor. Onnan indult hazafelé s bizony esztendőbe telt, mire a
sok bujdosó bajtárson s útközben való atyafilátogatáson keresztül
haza érkezett túl a Dunára Mezőszentgyörgyre.</p>
<p>Mentéjéről minden szőr levásott, dolmányának minden zsinórja
foszladozott, csizmája se sárgaszinü volt már, hanem egérszinü,
tarsolyán se volt meg a czímere, már a fegyvereit is elhagyogatta
imitt-amott, kit készpénzért, kit zálogban. Csak egy kurtanyelü
fokos volt minden kezebelije. Csak a lova győzte még egy kissé.</p>
<p>Igy érkezett haza.</p>
<p>Birtokait rég felosztották már Pál bátyja és Ádám öcscse maguk
között. Nem is csoda. Tiz esztendő alatt csak egyszer látták, ez is
régen volt; 1707-ben volt, mikor a labanczok elpusztitották a
vidéket s felgyujtották a falut, a mint Béri Balogh generális maga
előtt hajtotta őket. Ekkor egy napra otthon termett Boldizsár ur
is; szivesen látták, de bizony csak sátor alatt, mert a ház még
akkor is füstölgött s abban fejét le nem hajthatta. Másnap elment
csapatjával s ettől kezdve csak holt híre szállongott haza
testvéreihez s öreg édes anyjához.</p>
<p>De hát elvégre hazaérkezett. <span class="pagenum"><a name=
"Page_235" id="Page_235">-235-</a></span></p>
<p>Édes anyja és testvérei ott laktak a napnyugati részen a fűzfák
alján abban a házban, melyet ma Márkus-háznak nevez a falu népe.
Szivesen látták a bujdosó testvért, rokont és atyafit mind az egész
atyafiság. De hát még a jó édes anyja, mennyit sírt az, hányszor
összeölelte, csókolta nagy örömében? El sem lehet azt mondani.</p>
<p>Pál bátyja és Ádám öcscse másnap már előhozakodtak a birtok
felől s atyafiságos jó szivvel ajánlották föl neki az igazságos
osztályt.</p>
<p>– Majd ráérünk arra még, – szólt Boldizsár. – Táborhoz szoktam
én gyermekkorom óta; meglehet, nálatok maradok, édes bátyám; az is
meglehet, átveszem a jussomat és beleülök; – de most hadd nyugszom
ki magamat, hadd szokjam meg köztetek, majd meglássuk, mit
csinálunk.</p>
<p>Telt az idő. Két tél, két nyár elmulott már s Boldizsárnak még
mindig nem jött meg a kedve a gazdasághoz. De nem is volt nagy
kedve semmihez sem. A milyen hírek szállingóztak: azok inkább
búsították, mintsem vidították. A labancz lett az úr mindenfelé. A
szegény kurucznak hallgatni kellett. Dicsőséges fejedelméről se
tudott bizonyosat. Megkinálták várnagysággal, de mikor bement a
székvárosba körülnézni, az alispán azzal fogadta:</p>
<p>– No, öcsém, nem lehet ám most már káromkodni, de még csak
emlegetni se szabad ám neked a pártütő fejedelmet.</p>
<p>Mit szólhatott volna erre? Isten megáldja viczispán urambátyám,
nem várnagynak való ember vagyok én. <span class="pagenum"><a name=
"Page_236" id="Page_236">-236-</a></span> Lovára ült, haza
koczogott s leült az udvaron levő nagy szilfa alá búsulni.</p>
<p>1715-ben a vármegye ádventi közgyülésére többen bementek a
székvárosba Veszprémbe. Radó István, Baditz Zsigmond, Perczel
Sámuel – mind rokonok s be ment velük Pál bátyja is.</p>
<p>Mikor hazajöttek, azt mondja Pál Boldizsárnak:</p>
<p>– Édes Bódi öcsém, most már igazán vigyáznunk kell a
beszédünkre. A vármegyén kihirdették a törvényeket. Az országgyülés
kimondta, hogy a fejedelem csak pártütő volt s a hazának és a
szabadságnak csak gonosz ellensége volt s a ki megemlékezik róla,
vagy levelet ír hozzá, vagy hírt keres róla: az maga is pártütő s
fejével és jószágával játszik.</p>
<p>Boldizsár nagy felháborodással hallotta ezt a szót és azután a
fejét csóválta.</p>
<p>– Nem lehet az, édes Pál bátyám. Nem lehet az országgyülésen
annyi kutyahitü ember. Ha pedig egy ember volt is igaz hittel az
országgyülésen: halálnak kellett ott ilyen végzésre történni.</p>
<p>– Már édes Bódi öcsém, én csak azt mondom, a mit én
hallottam.</p>
<p>Nem nyugodott meg e beszéden Boldizsár. Elment Radó Istvánhoz,
Baditz Zsigmondhoz és Perczel Sámuelhez, megkérdezte azokat is.
Szakasztott azon módon beszéltek, amiként Pál bátyja.</p>
<p>Felnyergelt, lóra ült, átkoczogott Berhidára a szolgabiróhoz.
Megkérdezte azt is. Az se mondhatott egyebet. <span class=
"pagenum"><a name="Page_237" id="Page_237">-237-</a></span></p>
<p>Bement a városba az alispánhoz. Megkérte, mutassa meg neki azt a
törvényt. Az alispán meg is mutatta, el is olvasta, meg is
magyarázta.</p>
<p>Boldizsár ekkor két kezébe vette a törvényt, két szemével
megnézte a király pöcsétjét és aláirását s két villogó szemével
maga olvasta el azt a törvényt. És midőn végére ért: két égő
szeméből kicsordultak a nehéz könycseppek s végig folytak remegő
arczán, összeszoritott ajkain s fekete nyalka bajuszán. Letette a
papirost s két kemény öklét mellére szoritá, hogy onnan ki ne
törjön a keserü zokogás hangja. Időbe telt, mig az alispánhoz szót
szólhatott.</p>
<p>– Igazság van ebben a törvényben urambátyám?</p>
<p>Az alispán öreg ember volt s tanult ember. De a mint nézte az
ifju kuruczot s meghallotta ezt a szót: az ő szemeibe is könyek
gyülekeztek.</p>
<p>– Ne kérdezz, édes öcsém, én már öreg ember vagyok, én erre a
kérdésre meg nem tudok felelni.</p>
<p>Boldizsár a menteujjával megtörülte arczát, elkövetkezett az
alispántól, lova oda volt kötve a bástyához, eloldozta, felült rá s
haza ment.</p>
<p>Ez nap volt a karácsony előtt való nap. Köd volt, dér volt, mire
haza ért.</p>
<p>Szótlanul ette meg a karácsonyesti vacsorát. Nem igen váltott
szót azzal a három-négy atyafirokonnal sem, ki vendég gyanánt tölté
ott a fele éjszakát. Hanem amint az étkezésnek vége volt, oda ment
az édes anyjához, megcsókolta kezét és ajkát s e szavakat mondá:
<span class="pagenum"><a name="Page_238" id=
"Page_238">-238-</a></span></p>
<p>– Édes lelkem jó anyám, szeretett testvéreim s rokon atyafiak!
Elbujdosom. Búbánatos szivvel válok el tőletek, de el kell válnom.
Az én dicső és fölséges fejedelmem idegen népek közt bujdosik, hír
se jön onnan, szellő se jön onnan. Én fölkeresem, én az ő hűségére
esküdtem, érte élek, érte halok. Országgyülés törvényt hozott,
fejével játszik, ki hű marad hozzá. Én fölkeresem a világ végén is.
És megmondom neki, hogy mi hívek vagyunk hozzá. Fejünkkel,
jószágunkkal parancsol a törvény, de szivünkkel, lelkünkkel az övé
vagyunk. És én az övé maradok. Édes, jó testvéreim, üljetek bele
ősi örökségtekbe s az én istenem áldása legyen tiveletek. És verje
meg az igaz isten, a kik azt a törvényt hozták. Holnap a mi
üdvözitőnk születésén még veletek leszek istennek házában és azután
bocsássatok el engem az én utamra.</p>
<p>A rokon atyafiak némán maradtak. Ádám, az ifjabbik testvér,
sírva fakadt. Pál, az öregebb testvér, azt mondotta: »Megháborodtál
Bódi öcsém.« Hanem az édes anya magához ölelte Boldizsárt, omló
könyje végig folyt annak széles mellén és zokogva azt mondotta:</p>
<p>– Nem eresztelek, lelkem jó fiam. Én vagyok a te szülőanyád. Én
nem engedem, hogy elhagyj engem és elhagyd a te hazádat.</p>
<p>– Hejh, édes lelkem, jó anyám! Ahol a szabadság van, ott van az
én hazám s az én bujdosó fejedelmem mellett van az igaz magyar
szabadság.</p>
<p>De nem használt ez a szó a rokon atyafiaknak. De az ő sirásuk
sem használt Boldizsárnak. <span class="pagenum"><a name="Page_239"
id="Page_239">-239-</a></span></p>
<p>Karácsony első ünnepének reggelén korán fölkelt. Lovát,
lószerszámát rendbe hozta. Istentisztelet után együtt étkezett
anyjával és testvéreivel. Étkezés után megcsókolta, megsiratta
valamennyit, lóra pattant s elindult kelet felé, a Hármas-Halom
felé.</p>
<p>Testvérei és siró anyja kocsin elkisérték a Hármas-Halomig. Ott
megálltak. Boldizsár még egyszer leszállott a lováról, még egyszer
összecsókolta szeretteit. Még egyszer felállott a halmok egyikére s
szét nézett a vidéken.</p>
<p>– Mikor jösz vissza, lelkem fiam?</p>
<p>– Visszajövök, édes lelkem jó anyám. Esztendőre vagy kettőre
karácsony napjára megint itt leszek a Hármas-Halomnál.</p>
<p>Lovára ült. Elvágtatott. Elnyelte a köd és a sötétség.</p>
<p>– – Csak az az utolsó szava ne lett volna.</p>
<p>Ha fordult az esztendő, ha jött a karácsony, jó édes anyja korán
reggel kiment a Hármas-Halomhoz. Várta bujdosó fiát. Ő akarta
először meglátni.</p>
<p>Néhány évig elkisérték fiai, azután unokái. Ha vihar fútt, ha
fergeteg dúlt, ha csikorgott: az öreg anya mindig ott volt.</p>
<p>Sok esztendő tölt már el. 1735-ben már gyönge volt, már beteg
volt az édes anya. Az ágyat nyomta hetek óta. Egyszer azt álmodta,
hogy haza jött a bujdosó fia, látta jönni messziről, a tarnóczai
mezők felől fiatalon, délczegen, sárga lovon, fényes
öltözetben.</p>
<p>Karácsony reggelén üres volt a beteg anya ágya. Hiába keresték a
ház körül, a faluban. Nem találták. <span class="pagenum"><a name=
"Page_240" id="Page_240">-240-</a></span></p>
<p>Fölkelt a halálos beteg, felöltözködött s a mikoron senki sem
látta, kivánszorgott a Hármas-Halomhoz. Ott elhagyta ereje s
leroskadt az egyik halom oldalára.</p>
<p>Szél fujt, csikorgó hideg volt, hordta a havat a förgeteg. De az
anya meglátta a fiát messziről, a tarnóczai mezők felől, amint jött
fiatalon, délczegen, sárga lován, fényes öltözetben. Még hallotta
is, amint elkiáltotta: Édes anyám, édes jó anyám!</p>
<p>Pedig nem jött senki.</p>
<p>Csak a sötétség jött. Varjak repültek lomhán a falu felé,
vadludak suhogtak fent a Balaton felé. Csak a szél süvöltött.</p>
<p>Ott találták meg az anyát holtan, hidegen, azon a halmon, melyen
utoljára állott bujdosó fia oda volt borulva utolsó lábanyomára s
oda volt fagyva hulló könnye!</p>
<hr class="chap" />
<div class="chapter"></div>
<p><span class="pagenum"><a name="Page_241" id=
"Page_241">-241-</a></span></p>
<h2>A KI MEGHALT, MÉGIS ÉL.</h2>
<p>Az 1861-ik év május havában sürgős dolog miatt a fővárosba
kellett rándulnom.</p>
<p>Voltaképen Budán volt dolgom egy szerencsétlen ismerősöm
ügyében. Hivatalnok volt a feloszlatott császári helytartóságnál s
midőn a magyar királyi helytartótanács kineveztetett: némi
pénzekről kellett volna számot adnia. Számadásával sehogy se tudott
elkészülni s ezért hivatalából kimaradt, sőt szó volt arról is,
hogy bűnvádi perbe fogják. Felfödözte előttem aggasztó helyzetét,
engem kért meg, hogy segitsek ügyét tisztába hozni.</p>
<p>Nevét nem mondom meg, mert e beszély folyamában semmi dolgunk
sem lesz vele. – Mindössze is csak azért hoztam elő, hogy okát
adjam, vajon miért dolgoztam én nagy szorgalommal egész éjen
keresztül a régi Consilium hivatalos helyiségében.</p>
<p>Hajnal felé rendbe hoztam számadását, amennyire lehetett s
miután a sok szám és irkafirka s talán az álmatlanság kissé
elkábitott, felüdülés végett kimentem a hajnali levegőre sétálni.
<span class="pagenum"><a name="Page_242" id=
"Page_242">-242-</a></span></p>
<p>Bár az ég tiszta volt s a csillagok már halványodni kezdtek,
mindamellett a hajnal még alig kezdett pirulni a keleti égen s
inkább némi halvány lilaszinü szürkeség mutatta az égnek azt a
táját, honnan a nap sugáros fejét szokta felütni.</p>
<p>A vár utczái néptelenek voltak teljesen. Ős Buda városa nem
adott még az nap életjelet. Némi zsibongás hallatszott Pest felől,
de az annyira elmosódott vala, hogy a figyelmet lekötni egyátalán
nem volt képes.</p>
<p>Párszor végig mentem a vár főutczáján a bécsi kaputól a
fehérvári kapuig s végre köpenyemet a hűs lég ellen összevonva,
elhatároztam, hogy Henczi szobrához leülök s itt bevárom a
reggelt.</p>
<p>A szobor, az éj szürke félhomályába burkolózva, kisérteti rideg
arczot öltött s úgy tetszett, mintha kevély merevséggel egyenesen
engem nézne.</p>
<p>Eszembe jutott a dicsőséges ostrom, sok jó honvédnek derüs,
rövid élte – véres, gyors halála. Idegeim megrezzentek, midőn
eszembe ötlött, hogy ma van május 21-ike, a legdicsőbb napnak
évfordulója.</p>
<p>Perczig gondolkodva állottam. Azután gyorsan siettem a
szoborhoz.</p>
<p>Már ekkor a hajnal tünde fénye égő pirral voná be az ég keleti
láthatárát s az éj homálya gyors léptekkel sietett megszökni,
rengeteg erdők öblébe bujni a támadó nap királyi tekintete
elől.</p>
<p>A szoborhoz léptem s bámulatomra itt egy nőt vettem észre.</p>
<p>A nő egész teste fekete ruhával volt födve. Arczát <span class=
"pagenum"><a name="Page_243" id="Page_243">-243-</a></span> eleinte
nem láthattam, mert arczczal a szobor talapzatára volt borulva. Két
karjával a hideg vas oszlopot ölelte. Néma volt, mint a
sirkereszt.</p>
<p>Lépteim zajára csöndesen fölemelte fejét s aztán lassan és szó
nélkül fölemelkedve, mélán bámult reám.</p>
<p>Öreg nő volt, legalább a félhomályban annak látszott. Arcza
fekete vala és teliden tele sebhelyekkel, forradásokkal. Úgy vettem
észre, hogy balszemére világtalan is vala. Egyetlen szeme, melynek
szinét nem vehetém ki, omló könyekkel volt elboritva s egész arcza
és termete reszketett, mint szellőben a nyárfalevél.</p>
<p>Szótlanul álltam, hang nem jött ajkamra s úgy látszott, mintha a
nő is hasonló zavarban lett volna.</p>
<p>Végre ő szakitá félbe a kellemetlen csendet.</p>
<p>– Keres ön itt, uram, valakit? – kérdezé. Hangja lágy, finom és
fájdalmas volt, mintha látszólagos korát akarta volna
meghazudtolni. Hangjáról itélve inkább fiatal nőnek
gondolhatám.</p>
<p>– Én senkit sem keresek, én pihenni szándékoztam itt ez oszlop
tövénél és ön asszonyom, ön szintén pihenni van itt talán?</p>
<p>Kérdésemre a nő elfordult, az oszlopra tekintett s szeméből ujra
előtörtek a könyek. Néhány percznyi szünet után alig hallhatólag
szólt:</p>
<p>– Igen, én tizenkét év óta nyugszom itt, tizenkét év óta én már
halott vagyok. Emlékem itt ez a szobor. De a zászlótartó is régóta
nyugoszik.</p>
<p>E szavakra idegzetemre az a kimagyarázhatlan levertség
nehezedett, melyet mindannyiszor érezek, valahányszor <span class=
"pagenum"><a name="Page_244" id="Page_244">-244-</a></span>
valamely nagy gyásznak, szerencsétlenségnek vagy bánatnak vagyok
tanuja. Láttam, hogy szerencsétlen őrülttel van dolgom s azért
elhatároztam, hogy visszavonulok. S hogy ez a nőre minél kevésbbé
hasson zavarólag, rögeszméjéhez alkalmazkodva szólottam:</p>
<p>– Bocsánat, hogy önt asszonyom felzavartam hosszu nyugalmából.
Ezt nem akartam tenni, álmait nem akartam háborgatni. Isten önnel.
Nyugodjék békével.</p>
<p>Távozni akartam.</p>
<p>– Oh nem úgy van az uram – szólt a nő – álljon meg csak és
jőjjön közelebb. Ön nem hisz nekem, ön őrültnek vél engem. Jőjjön
csak s nézzen ide.</p>
<p>Kezemet megfogta s az emléken levő névsorhoz vezeté. Itt a
névsorban két névre tett figyelmessé, melyek egymás mellé valának
öntve. Az egyik volt: »Freyberg Norbert kapitány,« a másik:
»Mágocsy Károly kadét«.</p>
<p>– Olvassa csak – folytatá a nő. – Ime Norbert: ez volt az én
férjem, alatta Károly: ez voltam én. Látja ön a hajnal pirulatát.
Épen ma volt, ez előtt tizenkét évvel, épen így pirult a hajnal,
épen így égett a hajnalcsillag, mikor mi: Norbert, a kapitány és
Károly, a kadét, egyszerre meghaltunk, és azóta itt pihenünk. Itt a
siremlék, itt a sirirat. De a zászlótartó is meghalt és az messze
van ide!</p>
<p>Kezem elereszté s ismét leborult arczczal az emlék tövébe, ismét
átölelé karjaival a hideg érczet, s ismét hullottak könyei
visszatarthatlanul.</p>
<p>Mint az előttem levő szobor: oly merevedve álltam. Szólni és
mozdulni lehetetlennek látszott. Néztem a <span class=
"pagenum"><a name="Page_245" id="Page_245">-245-</a></span>
hajnalnak pirját és csillagát. Mindkettő kezdett halaványodni.
Végre megtört az igézet s én magamhoz térve, lassan és nesztelenül
elvonultam. A nő nem vett észre.</p>
<p>Ismerősömtől kérdezősködtem e nő után, s a mit hallottam,
hűségesen elmondom utána. A kapitányról, a kadétról s a
zászlótartóról fog szólani a történet. Nők, a kiket illet,
tanuljanak belőle.</p>
<p class="center">* * *</p>
<p>Sommegyery Ákos csinos fiatal ember volt.</p>
<p>Villámló két barna szemét, ragyogó sima hajfürteit, pelyhedző
bajuszát ha női szem megtekinté, bizony kétszer is ránézett.</p>
<p>Bátorsága, karjainak aczélereje társai közt közmondásossá
vált.</p>
<p>A pápai akadémia jogászai rendkivül szerették s büszkék voltak
reá. De nem két szép szeméért, nem hajfürtéért, nem is karjainak
aczélerejéért, hanem azért, mert szelid, jó bajtárs és a mellett
kitünő elme volt. Egyike azoknak, kikről a figyelmes világ azt
szokta mondani: ez ifjura nagy jövő vár.</p>
<p>És a világnak ez egyszer igaza volt. Nagy jövő várt rá, de
rövid. Szegény anyja most is siratja egyetlen gyermekét!</p>
<p>De 1847. őszén nem siratta még. Óh a szerető anyának örömkönyek
csillogtak szemén, midőn deli termetü fiát megölelte, két piros
arczát megcsókolta, fényes hajfürteit megigazitá s úgy bocsátá
útnak. <span class="pagenum"><a name="Page_246" id=
"Page_246">-246-</a></span></p>
<p>– Kedves gyermekem, sokszor gondolj reám, szerető anyádra.
Vigyázz magadra, mintha rám vigyáznál. Ovakodjál a szép kaczér
nőktől. Ezt az arczot és ezt a szivet hozd haza énnekem
érintetlen.</p>
<p>És azt az arczot ujra megcsókolá és arra a szivre ujra
reáborult.</p>
<p>Akadémiára ment az ifju s utja Pesten vitte keresztül.</p>
<p>Pesten sok jó barátja volt. Könnyelmü fiatal emberek, kik
élvezték az élet örömeit s kiket rajongóvá tett a lég szárnyain
terjengő koreszmék varázshatása.</p>
<p>Sok jó barát sok felé hivta az ifjut, de ő arczát és szivét
érintetlen akarta haza vinni. Anyja volt eszében.</p>
<p>Még is kiment a Zugligetbe. Soha se volt itt, meg akarta
nézni.</p>
<p>A Zugliget akkor is kies mulatóhely volt. Árnyas ligetei, vidám,
kedves társaságai épen ifjui vér örömére voltak.</p>
<p>De Ákos nem találta gyönyörüségét sem az árnyas ligetben, sem a
vidám társaságokban. Ha valaki kérdezte volna tőle: milyen az a
Zugliget – bizony azt felelte volna: sohasem láttam én azt.</p>
<p>Mert egyik barátja bemutatta egy társaságnak.</p>
<p>Három tagból állott a társaság. Egy fiatal osztrák katonatiszt,
egy idősebb és egy fiatal hölgyből.</p>
<p>Az elsőt Freyberg Norbertnek hivták. Szép, szőke fiu volt
valahonnan Marchfeld tájáról. Gyöngéd arcza, ábrándos szemei s
szőke fürtei első pillanatra mutatták, hogy kedélyes német faj
sarjadéka. <span class="pagenum"><a name="Page_247" id=
"Page_247">-247-</a></span></p>
<p>A másiknak nevét nem tudom. Annyit tudok róla, hogy gouvernante
volt. Sovány vala és kegyes és istenfélő és különösen figyelmes,
mint minden hasonló korbeli kollegája a világon.</p>
<p>A harmadik volt Mágocsy Margit.</p>
<p>Azért emlitem utoljára, mert a ki az ő két szemébe belenézett,
annak aztán nem igen volt kedve többé akárkire is ránézni.</p>
<p>Azok a nagy fekete szemek úgy lángoltak, mint a déli napfény.
Tele hévvel, tele csillagokkal és sugarakat lövellve szakadatlanul.
Nem volt fiatal ember, a ki e szemek pazar világát sokáig ki birta
volna állani.</p>
<p>És az a fényes arcz és azok a duzzogó piros ajkak, és az a
lombszerü, gazdag fekete haj, mint az éjfél, és az a rengő deli
termet és az a fejedelmi parancsoló modor és mozdulatok!</p>
<p>Szegény Ákos – elfelejtette édes anyját és elfelejtkezett annak
gyöngéd, bölcs és szeretetlehellő búcsuszavairól.</p>
<p>Megállt, leszegezve mint a tilalomfa. Szivébe futott minden vére
s elözönlé keblének rejtekeit. Emlékezete megszünt, gondolatai
megállottak s szemei elől elvesztek az árnyas lombok, a vidám
társaságok, az erdőkoszoruzta bérczek és a világ egész
mindensége.</p>
<p>Csak Margit nem veszett el. Ez állott előtte, ennek csillagos
szemén tévedezett tekintete.</p>
<p>Meddig társalogtak, hová lettek barátai, mikor nyugodott le a
nap, mit keresett a társaságban a katonatiszt <span class=
"pagenum"><a name="Page_248" id="Page_248">-248-</a></span> vagy
mit keresett ott ő: minderről nem tudott Ákos semmit is. Beszélt-e,
vagy rebegett, vagy álmodott: arra sem tudna megfelelni.</p>
<p>Csak a mikor a bérkocsi előállt s a társaság azon
elhelyezkedett, a mikor Margit egy »jó éjt« kivánt: akkor kezdett
magához jönni, akkor mondott reszketve pár szót, akkor esedezett
alig hallhatóan, hogy engedtessék meg neki tiszteletét tenni a
családnál.</p>
<p>Ha, midőn a bérkocsi már eltünt sovár szemei elől, kezében
névjegyet nem vesz észre, melyre »Uj-sor-utcza 17. sz.« volt
felirva, bizony azt se tudta volna, kapott-e engedelmet.</p>
<p>Haza ment fogadójába, megkisértette a vacsorázást, a sétát, a
társaságot, az alvást – mind hiába.</p>
<p>Mintha napba tekintünk, bárhova nézünk utána, vagy hunyjuk be
szemünket, mindenütt a nap képe áll előttünk – ugy volt Ákos Margit
alakjával.</p>
<p>Nem volt maradása. Éjfél már elmult, kikelt ágyából, felöltözött
s kiment sétálni a zajló Duna partjára.</p>
<p>Ennek örökös moraja, szünhetetlen futása felelt meg az ő
lelkének. Mint ezüst lepel terült el a királyi folyam hullámain a
szelid hold tünde fénye. Oh de ez a fény nem volt meleg s nem
hatott a folyam hideg kebelébe, mint forró volt a szerelem világa s
mint áthevité az az ő szivét mélysége mélyeig.</p>
<p>Fölnézett az égre, miriádja volt ott a csillagoknak. Kereste
köztük Margit szemeit. Nem találta – hidegek voltak a csillagok.
<span class="pagenum"><a name="Page_249" id=
"Page_249">-249-</a></span></p>
<p>Az éj is elmult, a hajnal is elmult, a nap is fölébredett és
lelke még mindig az ábrándok délibáb világában járt.</p>
<p>Csak a fővárosi nesz, az utczai zsivaj tudta onnan
visszahozni.</p>
<p>Fölkereste fogadóját. Higgadtabban kezdett gondolkodni, s
hosszu-hosszu gondolkodás után kettőben állapodott meg.</p>
<p>Egyik, hogy Margitnál komolyan s még az nap föllép.</p>
<p>A másik – anyjához a következő levél:</p>
<p>»Kedves anyám! Életem fordulóponton áll, s vagy a
kimeríthetetlen üdv, vagy az örök boldogtalanság várja ölébe. Anyám
– egyetlen jó anyám, szeress engem ezen túl is és szeresd Margitot.
Ő minden tökéletességgel föl van ruházva és én még ma fölajánlom
neki szívem és egész életem – övé legyen vagy senkié. Anyám –
Margit méltó te hozzád, és én méltó akarok lenni ő hozzá,
imádkozzál boldogságunkért. A te imád által boldog leend a te
szerető hű fiad – Ákos.«</p>
<p>És Ákos, mielőtt bérkocsiba ült volna, hogy Budára átmenjen,
ujra elgondolkozott Margitról és szentül hitte, hogy Margit szintén
róla gondolkozik.</p>
<p>Igaza volt.</p>
<p>Mert a mig a Zugligetből haza ért Margit: örökösen pattogott az
élcz ajkairól. Az ő don Juanja, az ő szótlan imádója, az ő
zugligeti Sigfriedje – mint mondá – volt örökös tárgya élczeinek. A
gouvernante nem <span class="pagenum"><a name="Page_250" id=
"Page_250">-250-</a></span> győzött eléggé fohászkodni, Norbert nem
győzött kaczagni. Kaczagni és bosszankodni a miatt, hogy Margit
annyit foglalkozik Ákossal.</p>
<p>Mert a kapitány szerelmes volt Margitba. És Margit elfogadta a
kapitány alázatos hódolatát.</p>
<p>Mert a kapitányra nagy érték és nagy jövő várt. Egyetlen fia
volt apjának, a ki bankár és nagykereskedő vala. És a ki a sors
kegyeltje egyébként, a hadi szerencse istene is emelni szokta
azt.</p>
<p>Margit jól tudá ezt s mert lelke magas szerepre vágyott s mert
szerény, bár biztos vagyonával ezt elérni nem remélé: zálogul tartá
a kapitány szerelmi vallomásait, melyeknek tetemes vagyon és nagy
katonai jövő adtak súlyt.</p>
<p>Oh ha Ákos tudta volna ezt! Ő rá is csak szerény örökség
várakozott.</p>
<p>A mint Margit hófehér ágyának süppedő ölébe elrejtőzött s a mint
lámpájának ernyőjét szeme elé huzta, ujra Ákos képe tünt elő
képzeletében.</p>
<p>Szebb és férfiasabb, mint Norbert – ennyit első pillanatra
beismert.</p>
<p>Szelleme gazdag és gyöngéd – modora és arczvonásai mutatták.</p>
<p>Hogy iránta kiolthatlan szerelemre gyuladt, kétségtelennek
tartá.</p>
<p>A kérdés csak az, minő jövőt biztosíthat.</p>
<p>Nem az enyhe, családi boldogság jutott eszébe, hanem a nagy
világ igézetes, csillogó pompája. Első lenni az elsők között,
uralkodni divaton és imádók seregén <span class="pagenum"><a name=
"Page_251" id="Page_251">-251-</a></span> és a világot és annak
minden kellemét feláldozni egy oltáron, melynek neve női
hiúság.</p>
<p>Sokáig – sokáig gondolkozott s megnyugodott abban, hogy nem
választ még most Norbert és Ákos közül. Jó lesz mind a kettő. A
melyik magasabb állásra emelkedik, az lesz, a kit boldogít.</p>
<p>Bizonyos volt abban, hogy Ákos holnap fölkeresi őt.</p>
<p>Ebben megnyugodott s aludt, mint a kis gyermek, reggelig.</p>
<p>Aludjál hiú nő és álmodd meg azt, miként törik össze két szerető
szív te miattad, a melyeknek egyikét sem érdemelheted meg.</p>
<p>Aludjál és álmodd meg azt, hogy az egyik szív fölött szerető jó
édes anyának aggódó lelke őrködik.</p>
<p>Oh! Margit nem érti azt, mi az édes anya. Gyermek volt még,
midőn elveszíté azt, a ki kormányozhatta volna a serdülő leányka
szenvedélyeit. S a kik pótolták volna az anyát, csak hizelkedni
tudtak a szeszélynek, nem pedig azt a gyermekérzelmek
virágkertjéből kiirtani.</p>
<p>Szeszély és hiúság volt, mely azt súgá Margitnak, hogy egy hideg
gyöngyszemet többre becsüljön egy forró könycseppnél s a divatvilág
kápráztató ragyogványát a sziv minden gazdagságánál.</p>
<p>Szeszély és hiúság volt az, mely azt sugá Margitnak, hogy a mai
napra legvarázslóbb öltönyét vegye magára, melyben ha imádója
meglátja, leroskadjon lábaihoz és megcsókolja annak porát.
<span class="pagenum"><a name="Page_252" id=
"Page_252">-252-</a></span></p>
<p>Szeszély és hiúság volt az, mely azt sugá Margitnak, hogy a
midőn Ákos tántorogva belépett, azt maga mellé ültesse a süppedő
pamlag vánkosaira.</p>
<p>Ákos csak egy fényt látott – Margit szemeit. Csak egy hangot
hallott – Margitnak zeneszerü hangját.</p>
<p>– Sommegyery úr – vártam önt, hittem, hogy eljön.</p>
<p>Ákos nem tudott felelni. Olyanformát akart rebegni, hogy az első
pillanat óta csak róla gondolkozott, de hang nem jött ajkaira.</p>
<p>– Tegnapi találkozásunk óta – folytatá a hölgy – sokszor
gondoltam önre, és valóban oly biztos volt hitem eljövetelében,
hogy csalódásom fájdalommal töltött volna el.</p>
<p>Ákos ismét nem felelt.</p>
<p>– És hogy tetszett önnek a Zugliget? Láttam, hogy pillanatonként
zavarban volt tegnap. Hova tüntek el oly gyorsan barátjai?
Szerencse, hogy önt nem vitték magukkal.</p>
<p>Ákos ismét zavarban volt.</p>
<p>– De szóljon ön, barátom, és legyen hozzám bizalommal és higyje
el, hogy tegnapi találkozásunk kellemes emléket hagyott hátra
nálam.</p>
<p>Ákos reszketett.</p>
<p>– Ön nekem valóban úgy tetszik, mintha most látott volna először
nőt és most akarna nővel először beszélni. Kiváncsi vagyok – vajon
eltaláltam-e?</p>
<p>S megfogta Ákos kezét és szeme közé nézett élesen és mélyen.
<span class="pagenum"><a name="Page_253" id=
"Page_253">-253-</a></span></p>
<p>– Eltalálta. Soha sem láttam nőt önön kivül és nem is fogok
látni soha. Az élet és annak minden érdeke öntudatlan homály volt
előttem és e homályt önnek megpillantása szétoszlatá. Margit –
önnek felajánlom érzelmeim – fogadja el és bocsásson meg e
vakmerőségért és engedje meg, hogy szivem boldog legyen annak
tudatában, hogy csak önért érez, s hogy mindaz a magasra törekvés,
mely szellemem eltölti, csak önért és önnek nevében vezérli
életemet.</p>
<p>S leírhatatlan fény reszketett Ákos szemeiben a mint azok függve
maradtak Margit arczán.</p>
<p>Margit elpirult. Mégis érezte, hogy nem méltó az ifjuhoz, ki
lelkét oly tisztán ajánlja föl neki, a mint azt a teremtő hatalma
és a jó anya gyöngédsége megalkotá. Mégis megvillant szivében a
fájdalom, hogy ő ez ifjut játékszerül akarja fölhasználni. Mégis nő
és ifju volt.</p>
<p>De nem jött zavarba. A pir elmult, a fájdalom elnyugodott és
arczán az önérzet nyugalmas vonásai sorakoztak.</p>
<p>– Sommegyery úr – szólt – önnek nyilatkozatát nem fogadom és nem
utasitom el. Őszinte akarok lenni s kijelentem, hogy önnek érzelmei
megörvendeztettek, de rövidebb idő óta ismerjük egymást, mintsem
szivem önének megfelelőleg érdeklődnék. Ezt ön nem veszi tőlem
rossz néven.</p>
<p>– Oh nem, – felelt Ákos. – Nem veszem rossz néven, csak engedje
kifejeznem azt a forró óhajtást, azt az édes reményt, hogy ön
egyszer képes lesz érzelmeimet viszonozni. Oh Margit, ne vonja meg
tőlem ezt a vigaszt. <span class="pagenum"><a name="Page_254" id=
"Page_254">-254-</a></span></p>
<p>– Nem barátom. De tudtára kell adnom önnek, hogy szivem még
érintetlen s hogy én nagyravágyó vagyok. Vannak és lesznek önnek
vetélytársai, a nélkül, hogy én törekedném azok számát szaporitani
s a vetélytársak a gazdagság és magas állás káprázatában lépnek fel
nálam. Megvallom, ön határozottan előnyben van és én várakozni
fogok, mig ön vetélytársait minden téren legyőzendi. Őszinte
voltam. Megelégszik ön igy?</p>
<p>Ákos nem látta az önzést s nem érté a szavak hidegségét.
Feszülni érzé lelkében az erőket s kijelenté hogy Margit
nyilatkozatával megelégszik.</p>
<p>Margit fölkelt, kezét csókra nyujtá s a szomszéd szobába
távozott.</p>
<p>A szomszéd szobában Freyberg Norbert várakozott. Várakozott s
szörnyen unta magát a jó gouvernanteval.</p>
<p>A mint Margit belépett, a gouvernantenak azonnal valami sürgős
dolga akadt, mely miatt rögtön el kelle hagynia a szobát.</p>
<p>– Ah, az én vitéz kapitányom, – szólt a hölgy, mialatt mindkét
kezét nyujtá Norbertnek. – Tehát ön küzd itt oly hősiesen az
unalommal? Hozta isten.</p>
<p>– Kedves kisasszony, ön oly kegyetlen hozzám. Ime most is mióta
várakozom! Én mindennap elhatározom, hogy udvarlásomat
félbeszakitom, minden nap búcsuzni akarok s ha önnel találkozom,
önnek közelében vagyok: minden nap le kell tennem határozatomról. –
Legyen ön már egyszer kevésbbé hóditó!</p>
<p>– Oh nem kapitány, ily könnyen nem számolunk, Ön udvarlóm – ön
és mások. <span class="pagenum"><a name="Page_255" id=
"Page_255">-255-</a></span></p>
<p>– Mások? S kik azok? – kérdezé lelkendezve Norbert.</p>
<p>– Ne szakitson félbe. Az a csinos, szőke ifju, kinek majd oly
szépek fürtei, mint önéi, s kinek arczképét többször látta
albumomban, Gálfy Elek. Journalista a »Hirlap« mellett. Nagy jövő
vár rá – lehet követ, kormányférfi, gyorsan mehet magasra, de
könnyen is bukhatik. Ettől ne féljen. Gróf Szörényi Marczell –
gazdag fiu, s nevezetes család sarjadéka, de ostoba. Az ostoba
udvarlót ki nem állhatom és ön nem az. Wohlrad Richard patriotája
önnek, mi nagy ajánlat. Füreden ismerkedtem meg vele a nyáron;
szerelmes, mint a majom, de kereskedő. Képzelje – kereskedő! És
megijedne ön kereskedőtől? Nem hiszem. Folytassam még?</p>
<p>– Ne, kérem. Ha igy van, könnyebben lélekzem.</p>
<p>– Köszönöm, de nem eddig van. Ön bizonyosan látta tegnap a
Zugligetben azt a barna fiatal embert, ki fölött oly jóizün
nevettünk a kocsiban?</p>
<p>– Minden bizonyára – no ez veszélyes volna, ha tudna
beszélni.</p>
<p>– És tud beszélni. Ő volt nálam imént, Sommegyery Ákosnak
hivják, Hevesmegyéből való és nekem szerelmet vallott.</p>
<p>– Ön valóságos jóltevő, Margit. Soha sem hittem, hogy némának
visszaadja hangját.</p>
<p>– Ne gunyolódjék kapitány. A vallomást meghallgattam és az
megörvendeztetett engem. Házassági ajánlatot tett s én azt nem
fogadtam el.</p>
<p>– Tudtam. <span class="pagenum"><a name="Page_256" id=
"Page_256">-256-</a></span></p>
<p>– De vissza sem utasitám.</p>
<p>– Az ördögbe, főbe lövöm magam.</p>
<p>– Kár volna. Nem fogadtam el ajánlatát, mert ön jutott eszembe.
Önnek gyöngéd hódolata és szives rokonszenve visszatartott attól,
hogy határozzak. De kedves barátom, az ifju nagy szellemi
képességekkel bir, szerelme végtelen s akaratereje
ellenállhatatlan. Ismerje meg ön ellenfelét és használja föl
felfedezéseimet. Ez önnek méltó vetélytársa s teljesen öntől függ,
hogy lehetetlenné tegye. Legyen ön nagyobb mint ő. Ismétlem, neve:
Sommegyery Ákos.</p>
<p>Norbert gondolkodóba esett. Szemei Margit arczán s az arcz
komolyságán tévedeztek. Lelkét elboritá a tolongó érzelem.</p>
<p>– Oh Margit, nyujtson reményt nekem s a poklot töröm keresztül
szerelmeért. Szánjon meg és ne engedjen szivében másnak is
mellettem helyet.</p>
<p>Margit nem szólt, hanem midőn kezét nyujtá, ajkain édes mosoly
játszott és szemeiben érthetetlen tűz lángja villogott.</p>
<p>E mosoly és e tűz előtt nem volt akarata Norbertnek. E mosoly és
e tűz őrültté tevék Ákost.</p>
<p>Őrültté és makacscsá.</p>
<p>A mint Margittól eljött, a mig fogadójába érkezett és azután is
örökösen két eszme birkózott agyában. Margit »nagyravágyó« és
»várakozni fog«. E gondolatoktól nem tudott menekedni. E gondolatok
ábrándképekké nőtték ki magukat. Az a »nagyravágyás« roppant
palotává emelkedett, melyben megszámlálhatlan <span class=
"pagenum"><a name="Page_257" id="Page_257">-257-</a></span> volt a
pompás termek és oszlopok sora. A folyósokon egyenruhás szolgák, az
előteremben magas rangu tisztelgők serege hemzsegett és a palotának
és a szolgák és a tisztelgők seregének ő volt ura és parancsolója.
A palota körül tündérkert pazarlá a hüvös árnyékot és a virágok
szinét és illatát. És a hol legragyogóbb volt a szin, legédesebb az
illat és leghüvösebb az árny: ott ült kisded márványpadon, jázmin
bokor tövében Margit, a ki ő rá »várakozni fog.«</p>
<p>»Várakozni fog« – oh ez a két szó uj világot tárt Ákos elé, a
gyötrelmek és a nagyratörekvés világát. Még nem tudta, mibe
kezdjen, mily irányban haladjon, de érezte, hogy nagy erők állanak
rendelkezésére – a mindenható szerelem által felkorbácsolt
szenvedélyek.</p>
<p>»Vetélytársak«: e szó ejté legelőször gondolkodóba. Hátha ezek
közül egy kiszoritja az ő emlékét Margit szivéből? Hátha Margit nem
lesz képes őt megvárni s olyat boldogit, kit kegyekkel halmozott el
a vakszerencse öntudatlan istenasszonya? Hátha ő csak az áldozatok
számát szaporitani vallá meg szerelmét?</p>
<p>»Ezt a szivet hozd haza én nekem érintetlen« – ezt mondá a jó
édes anya. Oh anyám – sóhajtott fel Ákos – eddig üres volt e sziv,
most tele van örökforrásu érzelmekkel – most adjon tanácsot
körültem lengő szellemed! Vetélytársaktól nem félek, hisz oly
mélyen, mint én, nem szerethet senki! Oly magasra mint enyém, nem
loboghat senki szellemének lángja! Oh anyám, hol az a pont, melyet
el kell érnem, a mely méltó legyen Margithoz? <span class=
"pagenum"><a name="Page_258" id="Page_258">-258-</a></span></p>
<p>Ajtaján kopogás hallatszott s a ki belépett, Freyberg Norbert
vala.</p>
<p>Ákos elbámult és Norbert zavarban volt.</p>
<p>– Miben lehetek önnek szolgálatára, uram? – kérdé Ákos.</p>
<p>– Egy ügyben – szólt a kapitány – mely engem fölötte érdekel,
óhajtanék öntől némi fölvilágositást nyerni. Kérelmem a
legbizalmasabb természetü s remélem, hogy ön, mint férfi, szintén
olyannak fogja tekinteni.</p>
<p>Ákos jóváhagyólag intett fejével.</p>
<p>– Ön tegnap találkozott Mágocsy Margittal s mint vettem észre,
legelőször. Önben valószinüleg nem a közöny érzete támadt fel e nő
iránt, mert ez alig volna lehetséges. Önt valószinüleg épen úgy
meghatották e nő fölséges kellemei, mint engem s hihetőleg ön ép
úgy törekedik e nő érdekeltségét fölkelteni, mint én. Vallja meg
uram, így van-e?</p>
<p>– És mi czélt akar ön e kérdéssel elérni, kapitány?</p>
<p>– Tudni óhajtom s közölni önnel, hogy életem függ e nő szerelmén
s megkérni önt a legszentebb érzelem nevében, hogy ha teheti,
lépjen vissza. Bizalommal jöttem önhöz, kérelmem egyszerü – hiszen
ön méltányolni fogja.</p>
<p>– Teljesen. Bizalomra bizalommal felelek. Sorsom hasonló önéhez
s azért nem léphetek vissza. El vagyok határozva mindent, de
mindent megkisérteni, hogy e nő szerelmét megnyerjem.</p>
<p>Norbert fátyolozott hangon felelt. <span class=
"pagenum"><a name="Page_259" id="Page_259">-259-</a></span></p>
<p>– Fájdalmas e nyilatkozat, de egy csekély örömre mégis
szolgáltat okot, – arra, hogy a szokástól tán eltérőleg, önnek
barátságom felajánlhatom.</p>
<p>– Szivesen viszonzom.</p>
<p>E perczben kopogás hallatszott az ajtón s Ákosnak egyik fiatal
barátja lépett be.</p>
<p>– Ah barátom, – szólt ez s kezét nyujtá Ákosnak, – köszöneted
vártam, a miért tegnap a fölséges Margit kisasszonynak
bemutattalak.</p>
<p>Norbert ajánlotta magát s távozott.</p>
<p>Ákos kissé elhalaványult.</p>
<p>– Az ördögbe, miért változott arczod – csak nem lettél
szerelmes?</p>
<p>Ákos kissé elpirult.</p>
<p>– No nézze el az ember, most ismét változott. Servus pajtás, te
ugyan veszedelemre mentél a Zugligetbe. Egy brigáddal tehát megint
szaporodott a legszebb nő tábora. Fölséges! Sajnállak barátom, de
kénytelen vagyok tőled örökre elbúcsuzni, mert te ezentul
élvezhetlenné váltál minden jó lélek számára. Isten veled.</p>
<p>S fütyörészve távozott.</p>
<p>Este az asztalnál, hol Ákos megkisérté a vacsorázást, néhány
ifju ült és beszélgetett. Ákost nem ismerték s Ákos nem ismeré
őket.</p>
<p>Beszélgetésük tárgya Margit volt. Épen azon tanácskoztak, miként
lehetne valami látványossággal vagy valami gyöngéd figyelemmel
egyik zugligeti találkozásnál Margitot meglepni. Egyikét a
beszélgetőknek a pinczér több izben grófnak czimezte. <span class=
"pagenum"><a name="Page_260" id="Page_260">-260-</a></span></p>
<p>Ákos nem szólt a beszélgetésbe. De figyelmét egészen elvonta a
gondolat, hogy Margit oly sok ifju hódolatának tárgya. Később
megnyugodott, belátván, miként ez természetes dolog.</p>
<p>Megnyugodott abban is, hogy Margitot meg kell érdemelni. El nem
hihette, hogy találkozzék egyén, ki oly lelkesülten törekedjék
erre, mint ő.</p>
<p>Eszébe jutott anyja is s kissé aggódott, ha vajon elhatározása
tetszésével találkozik-e az ő jó anyjának.</p>
<p>A felelet gyorsan jött. Alig ébredett föl nyugtalan álmaiból,
már jött a levélhordó, anyjától hozva levelet.</p>
<p>Ákos mohón olvasta a sorokat.</p>
<p>»Kedves fiam! Soraid rendkivül megleptek. Sem éj, sem nappal nem
képes elvonni gondolatom attól, ha vajon választásod helyes-e? Ez
aggodalmat megbocsátod a te anyádnak, és megbocsátod azért is, mert
pillanatonként teljesen megnyugszik szivem, ha eszembe jut, hogy az
én gyermekem szivét csak hozzá méltó nő tudá lángra gerjeszteni. Oh
egyetlen fiam, ezentúl is légy hű én hozzám és engedelmeskedjél az
én szavamnak. Menj végezni pályádat, s ha majd szellemed teljesen
kifejlett erejével visszajösz: én leszek a te terveid
legbizalmasabb és legerélyesebb végrehajtója. Mihelyt birtokaim
bérbe adhatom, Budára megyek lakni, és Margitra ép úgy vigyázni
fognak szemeim, mint rád. Imám és áldásom kisérjen utadon. Szerető
anyád.«</p>
<p>Ákos összecsókolta és szivéhez szoritá a kedves sorokat. És a
míg ezt tevé, hűtelen volt anyjához, mert a csók Margit nevét, a
szívhez szoritás Margit szerelmét illeté. <span class=
"pagenum"><a name="Page_261" id="Page_261">-261-</a></span></p>
<p>De ő nem tudta ezt. Még egyszer meglátogatta Margitot, ennek
érthetetlen világu szemein még egyszer elandalgott gondolata, a
legszebb kezet a világon még egyszer sikerült megcsókolnia.
Engedelmet kért és kapott a levelezésre.</p>
<p>Meglátogatta Norbertet is. Nem félt tőle és ennek érzelmes
modora felette tetszett az ő megváltozott lelkének. Megigérték
egymásnak, hogy fontos mozzanatokról értesitik egymást
kölcsönösen.</p>
<p>Ákos elment akadémiára. Nem is látta aztán Margitot
sokáig-sokáig. S a mikor ujra látta, akkor már késő volt.</p>
<p>Uj évkor kapott anyjától levelet. Ebben tudósitva lőn, hogy
anyja Budára költözött.</p>
<p>Február végén egyszerre hozott a postás három levelet.</p>
<p>Az egyiket Norbert, a másikat Margit, a harmadikat anyja
küldé.</p>
<p>Norbert levele így szólt: »Tisztelt barátom! Tudatnom kell
önnel, hogy ezredem, s vele én a Bácskába parancsoltattam. Tudatnom
kell, mert kétes, ha vajon visszatérhetek-e valaha a csaták
veszélyeiből? Ha sirom ott találnám, utolsó kérelmem lenne önhöz
az: emlékeztesse néha rám Margitot és tartsa meg emlékem oly
tisztán, a mily tiszta önhöz barátságom. Isten önnel. Norbert.«</p>
<p>Margit levele igy hangzott: »Kedves barátom! Norbert távozik, és
pedig olyan harczba, mely eddig ön miatt szivében dúlt. Ön anyját
igen szeretem, bár hozzám igen hideg. Ellentéte fiának. Megkértem
őt, hogy tudassa <span class="pagenum"><a name="Page_262" id=
"Page_262">-262-</a></span> fiával, miként a tavaszszal, ha majd a
rózsa virágzik, igen szeretném őt látni. – Alig igérte meg. Önnek
szerencsétlen vetélytársai alig képesek engem mulattatni s önre
rendkivül bosszankodnak, a miért önre annyiszor gondol barátja:
Margit.«</p>
<p>Édes anyja levele mindkettőnél hosszabb vala, s igy szólt:</p>
<p>»Kedves gyermekem! Margittal többször találkozám s nehezen
tudtam magamat elhatározni, hogy közöljem veled a benyomást, melyet
reám tett, miután azt hiszem, hogy az néked fájdalmasan esik. De az
anyának bocsásd meg azt. Édes fiam, Margit nem szeret téged és nem
is fog szeretni soha. Se téged, se mást. Ő szívtelen és nem méltó
te hozzád. Gyakran emlitette jelenlétemben nevedet, de nem a
gyöngédség, nem a szerelem hangján. Te csak úgy szerepelsz
szivében, mint más. Hiúsága csak imádókat keres s a gyöngéd
érzelmek nyilatkozataira élczczel válaszol. Fiam – uralkodjál
magadon, Margittal te boldog soha nem leszesz. Alig tudom, mit
szóljak nagyravágyásáról. Te az ő túlfeszitett igényeit soha sem
tudnád kielégiteni. Egyetlen jó fiam, bocsáss meg nékem, de én nem
szeretem Margitot. A napokban emlité, hogy barátjai közül többen
távoznak s ő bizonyosan unni fogja magát, adnám tehát tudtodra,
hogy szeretné, ha te a tavaszon Budára jönnél. Fájt e nyilatkozata.
Fájt, hogy az én gyermekemet csak unalomüzésre szánta és akkor, a
mikor többi barátja távozik. Gyermekem, vess számot érzelmeiddel és
ne jöjj te többé Budára. Fogadd meg ezt s én rövid <span class=
"pagenum"><a name="Page_263" id="Page_263">-263-</a></span> időn
visszamegyek szerény falusi lakásomra, – oda, a hol minden bokor,
minden jel a te kisded gyermekkorod juttatja eszembe. Áldásom
legyen veled. Szerető anyád.«</p>
<p>Az édes anya nem ismerte fiát. Ákosnak fájt a levél, de Margit
iránti szándéka nem ingott meg általa. Margittól távolléte
csöndesebbé, de mélyebbé tette a hatalmas szenvedélyt és ő
lassanként arra a szilárd meggyőződésre jutott, hogy neki Margitért
élni vagy meghalni kell. Bízott Margit szerelmében és bízott a
sorsintéző csillagokban.</p>
<p>Meg is irta anyjának leplezetlenül. Gyöngéden, de határozottan.
Kifejezést adott hitének, hogy anyja egykor más véleményen fog
lenni.</p>
<p>Fejét csóválta és könyeit hullatá s imádkozott az anya, midőn e
sorokat olvasá. Mert ő tudta, hogy jól lát, mert fiát siratta és az
eget hivta segédül fájdalmaiban.</p>
<p>Még egyszer irt fiának s a sorok az anyai fájdalom harczát
tükrözék.</p>
<p>Hiába. Csak annyit ért el, hogy Ákos szerelmébe a bánat is
belopódzott. S a bánatos szerelem velőkig hat és kiirthatatlan.</p>
<p>S Ákosnak bánatos szerelme s mélységes szenvedélyeinek harcza
teljesen illettek a külső világhoz.</p>
<p>Az 1848-ik év tavasza fölmelengeté a nap sugarait és az emberek
szivét. Virágillat tölté be a ligeteket és a szabadság érzete a
világot.</p>
<p>Az államférfi dörgő szózata és a költő harczi dala szétharsogott
bérczektől a tengerig s százados álmukból <span class=
"pagenum"><a name="Page_264" id="Page_264">-264-</a></span>
fölrázta a sziklák lakóit és a pusztáknak tűzlelkü népét.</p>
<p>»Csatára, csatára!« hangzott mindenfelől s magasabb szózat
varázsa dobogtatá meg a kebleket. Egy emberré vált a nemzet, egy
szívvé a honfiérzelem s egy sujtoló karrá a megtámadott tűzhely
védelmére fölriasztott harag.</p>
<p>Az elhunyt apák szelleme ujra meglátogatta az unokákat és a
midőn végignézett a népen s visszatért a csillagok fölé, borongva
mondá oda fönn: méltó e nép hozzám, mert most is hős és most is
szerencsétlen.</p>
<p>És az ég édes gyermekeivé fogadta azokat, kik elhullottak csaták
tüzében és mostoha anyjává vált azoknak, kik megmaradtak a
nyomoruságos életre.</p>
<p>Ákos honvéddé lőn.</p>
<p>Mert a napoknak szelleme ragadta magával. Mert a kebelében dúló
indulatoknak foglalkozás kellett: vér és halál. Mert az út, mely
dicsőséghez és Margit szerelméhez vezetett, nyitva állott
előtte.</p>
<p>Csak el kellett jutnia annak végéhez.</p>
<p>Volt akadály rajta elég. Hideg, nyomor, csaták gyilkos tüze – de
Ákos visszatarthatlanul ment előre.</p>
<p>Életéről és anyjáról rég elfeledkezett, csak Margit és a
dicsőség állott előtte.</p>
<p>Egy év elmult és összejárta az ország minden részét, nem maradt
ki egyetlen csatából és Margitról nem tudott neki hirt mondani
senki.</p>
<p>Oh, ha tudta volna, hogy Margitra többé nem számithat! De tán
jobb volt azt nem tudnia. <span class="pagenum"><a name="Page_265"
id="Page_265">-265-</a></span></p>
<p>Margit vagyonát tönkretették a háboru viszontagságai. A
nagyravágyás szenvedélyeit, a hiúság éhét alig elégitheté már ki.
Határoznia kellett.</p>
<p>Norbert visszajött a Bácskából és a budai várőrséghez
rendeltetett. Védelmezni a várat és megmenteni azt, vagy meghalni
kövein – ez állott Norbert előtt.</p>
<p>Szerelme ép oly gyöngéd és szilárd volt Margit iránt, mint annak
előtte. Margit hírt sem hallott Ákosról. Bizonyosan honvéddé lett –
gondolta magában – s bizonyosan meghalt, mert különben jelét adta
volna életének. És ha él is: ő messze van, Norbert pedig közel.</p>
<p>És ezt meggondolva, határozott és – jegyese lett Norbertnek.</p>
<p>Ekkor jött a honvédsereg megostromolni Buda várát.</p>
<p>Margit az ostrom elől bevonult a várba. Közel akart lenni
vőlegényéhez. Ákos nem tudta ezt s ismerősei nem lévén Budán,
minden puhatolódzása sikertelen volt. Az éj homályában megkereste a
házat, a melyben Margit lakott és nem talált benne senkit.
Megkérdezte a szomszédokat s ezek nem tudtak neki hírt mondani.</p>
<p>Norberttel szintén nem találkozhatott. Azt sem tudá, a várban
van-e? A két jó barát ellenségkép állott szemközt, akár az oczeán
lett volna közöttök.</p>
<p>Egykor gondolatokba merülve üldögélt Ákos sátora előtt, midőn
egy feketébe öltözött nő közelgetett hozzá.</p>
<p>Margitról gondolkodott s alig vette észre, hogy anyja áll
előtte. <span class="pagenum"><a name="Page_266" id=
"Page_266">-266-</a></span></p>
<p>– Fiam! – kiáltott az anya és reszketve omolt Ákos karjai
közé.</p>
<p>– Kedves anyám, te meglátogattál engem és én oly gyöngédtelen
voltam te hozzád. Bocsáss meg én nekem.</p>
<p>Az anya alig tudott szólni örömében.</p>
<p>– Kedves gyermekem, annyira megférfiasodtál, mióta nem láttalak.
Mily barna arczszined; szenvedtél sokat, tudom; – miért nem
lehettem folytonosan melletted? Oh én azt hittem, soha se látlak
többé.</p>
<p>Nem tudott szólni, szemeibe könyek jöttek, átkarolá fia nyakát s
összecsókolta arczát, mint akkor, a mikor még kis gyermek volt.</p>
<p>Végre csillapodtak az anyai érzelmek, a viszontlátás öröme
visszatért a sziv belső rejtekébe s midőn Ákos azt kérdé tőle,
tud-e valamit Margitról? egész nyugodtsággal felelt:</p>
<p>– Mindent tudok gyermekem és ha óhajtod, elmondok róla
mindent.</p>
<p>– Csak gyöngéden édes anyám, tudnod kell, hogy én szeretem
Margitot.</p>
<p>Édes anyja gyöngéden beszélt. – Hisz ő sejté, mit tesz az,
Ákosnak tudtára adni, hogy Margit menyasszony, Norbertnek jegyese s
fönn lakik a várban vőlegényével. Aggódva nézett fiára s félt a
fájdalom kitörésétől, melyet Ákosnak szenvednie kelle a hir
hallatára.</p>
<p>De a fájdalom nem tört ki. Egy mély, a sziv fenekéről
felszakadott sóhaj volt az, a mit Ákos hallatott. <span class=
"pagenum"><a name="Page_267" id="Page_267">-267-</a></span></p>
<p>Hanem szép égő szemei elborultak, s napsütötte két piros arcza
halavány lett, mint a hold. A sziv, melyet megnyerni óhajtott,
elfeledé őt. A szikla, melyre életét és boldogságát akará
alapitani, szétporlott, hamuvá vált. A fény, mely megvilágitá
jövőjét, kialudt. Egyszere és örökre kialudt.</p>
<p>Valami mosolyféle játszott ajkain, midőn szemeit anyjára
emelte.</p>
<p>– Igazad volt édes anyám. Mindig igazad volt. És én mégsem
hittem neked. De csak most az egyszer nem hittem. Ugy-e
megbocsátasz nekem? Először és – utoljára.</p>
<p>– Gyermekem, egyetlen fiam – szólt a nő, sürü könyhullatással
borulva fiára – felejtsd el Margitot és légy ura fájdalmadnak.
Körülötted leszek ezentul is; és ha katonai pályád véget ér,
elmegyünk együtt, távol e helytől, az én kis nyugodt hajlékomba.
Fiam, kedves fiam – te még boldog leszesz, értem, anyádért boldog
fogsz lenni.</p>
<p>Ákos nem szólt. Valamit látott az égen, oda nézett fel
hosszasan.</p>
<p>– Kedves anyám, hagyj magamra; – szólt Ákos a szomoruság
fátyolos hangján. – Holnap reggel támadást intézünk a várra s
támadás után fogunk találkozni.</p>
<p>Az anya eltávozott. Ákos nyugalma csalódásba ejté. Az erős férfi
– azt hivé – leküzdi a fájdalom rohamait.</p>
<p>Nyugodt volt Margit is. Pedig nem bizott egészen Norberték
fegyverszerencséjében. De jegyese volt Norbertnek. <span class=
"pagenum"><a name="Page_268" id="Page_268">-268-</a></span> Igaz,
hogy Ákos néha még most is eszébe jutott.</p>
<p>Épen értesült valami megfoghatatlan módon arról, hogy Ákos már
kapitány s az ostromló sereg között van, midőn Norbert
bejelentetett hozzá s belépett.</p>
<p>– Ah barátom! – szólt a hölgy – épen jókor, egy kellemes
ujsággal szolgálhatok.</p>
<p>– És az?</p>
<p>– Sommegyery Ákos az ostromlók között van és már kapitány.</p>
<p>– És oly kellemes ujság ez önnek, kedvesem? – kérdé Norbert, ki
épen nem talált e hirben valami különösen örvendetes dolgot.</p>
<p>– Természetesen, épen arról gondolkodám, hogy ha lehetséges
volna, szeretnék vele találkozni.</p>
<p>– Margit, ön még most is féltékenynyé tesz engem. Holnap reggel
támadást intéz az ostromló sereg és Ákos valószinüleg a támadók
között leend. Ha ön velem jönne, talán találkozhatnék Ákossal és
engem mindenesetre kikerülne ön mellett a veszély.</p>
<p>– Ez érdekes lenne, Ákossal a csata hevében találkozni. Bravo
Norbert, ez jó gondolat, megyek önnel.</p>
<p>– Az istenért, mit akar ön? – szólt Norbert megijedve.</p>
<p>– Megyek önnel.</p>
<p>Hiába kérte Norbert, hogy álljon el iszonyu szándékától, hiába
könyörgött, hiába ijesztgeté s festé le előtte a csaták borzalmait,
Margit hajthatlan maradt. <span class="pagenum"><a name="Page_269"
id="Page_269">-269-</a></span></p>
<p>– Oh Margit, – szólt – ön szerencsétlenné tesz engem. A
legiszonyubb válság előestéjén kérem önt és kérem az égre és
szerelmére, ne jőjjön oda, a hol a halál az úr.</p>
<p>Hiába.</p>
<p>Néhány percz mulva Norbert a legszebb ifjuval karon fogva ment a
várparancsnokság irodájába, a hol a várőrség közé e szavakkal
vétette föl társát: »Mágocsy Károly kadét.«</p>
<p>Minő szép volt Margit a feszes katonai ruhában! Minő
mozdulatokkal ment végig az utczán! Ha imádói így láthatták
volna!</p>
<p>De imádói nem gyönyörködhetének benne sokáig. Még Norbert
sem.</p>
<p>Sem Norbert, sem Ákos nem tudának aludni ez éjszakán. S
álmatlanságuknak nem az ágyúk szakadatlan dörgése volt az oka.</p>
<p>Midőn a keleti égen a hajnal lassu pirja kezdett elömleni,
megszünt az ágyuszó, de megharsantak az ostromló sereg
trombitái.</p>
<p>Május 21-ik napja volt.</p>
<p>Szép tavaszi reggele az évnek, dicsőséges napja a
honvédfegyvereknek.</p>
<p>Ellenállhatatlan áradatként nyomult előre a honvéd mindig
följebb, mindig följebb, föl a vár fokára, föl a hősi hirnek
szinhelyére.</p>
<p>Ákos némán vezette csapatját föl a bécsi kapu táján.</p>
<p>Arcza hideg volt, mint a márvány, és mosolytalan, mint a tél.
Lelkéből kihalt már az életnek, a dicsőségnek, <span class=
"pagenum"><a name="Page_270" id="Page_270">-270-</a></span> a
szerelemnek vágya. Kötelesség és halál: összevont szemöldökeiről e
két szó volt olvasható.</p>
<p>Katonái jól ismerték, de soha sem látták így. Megdöbbenve
tekinték halavány arczát. De nem kérdezősködtek, mentek utána.</p>
<p>Gyilkos tüze volt az a kartácsnak, mely fogadta őket a várhegy
lejtőjén és mindenütt. Ákos nem is vette észre s katonái mosolyogva
üdvözlék a tüzet.</p>
<p>Hanem a rohamnál hősökre találtak.</p>
<p>Egy kapitány s egy ifju kadét parancsnokolt a védő seregcsapat
fölött. Norbert és Margit volt az.</p>
<p>És Margit lángoló szeme jobban meghóditá a hadak istenét, mint
Ákos halavány arcza.</p>
<p>Háromszor látta elbukni zászlóját Ákos a várfal ormain.
Háromszor lőtték le zászlóját egymás után. Háromszor szoriták
vissza csapatját.</p>
<p>És midőn már csapatja kétségbe volt esve, maga ugrott föl a vár
falára s magasra emelvén a lobogót, előre nyomult a védő sereg sürü
sorai közt.</p>
<p>»Utána!« orditá a honvéd s mint a szilaj förgeteg szórta szélyel
Ákos mellől Norbert embereit.</p>
<p>S biztosnak tartá a tért, midőn uj erő jött ellene, és ezt
személyesen vezette a kapitány és a kadét.</p>
<p>Szempillanatnyi szünet állt be, mialatt szemközt állott a két
sereg.</p>
<p>Egy iszonyu sorlövés mindkét oldalról, s midőn a füstgomoly
eloszlott, rémülve látta a honvédsereg Ákost térdre esve.</p>
<p>Közel járt a golyó szivéhez, el is bukott bele, de <span class=
"pagenum"><a name="Page_271" id="Page_271">-271-</a></span> a
zászló nyelét nem ereszté el, s annak segélyével térdre
emelkedett.</p>
<p>Ekkor ismeré meg Margitot – ki alig néhány lépésre állott
mellette.</p>
<p>– Margit! – kiáltá tompa hangon.</p>
<p>Margit oda tekintett s a harczi zajon keresztül hangzó sikoltás
tanusitá, hogy ő is felismerte Ákost.</p>
<p>Fölismerte, de késő volt már. Egy ágyugolyó Margit mellett
szakitá szét Norbertet s a fölszakgatott kőtördelék eltemette
Margitot. Vagy elájult, vagy meghalt, de mozdulatlan maradt.</p>
<p>Mire a nap fölkelt: Buda be volt véve.</p>
<p>Mire a nap fölkelt: Ákos meg volt halva.</p>
<p class="center">* * *</p>
<p>Margit nem halt meg. Arczát eléktelenité a seb s egyik
szemevilágát elveszté miatta, de nem tudott meghalni. Ez volt a
büntetése.</p>
<p>Csendes őrület lepte meg elméjét s Norbert kapitánynak s Ákosnak
mint zászlótartónak emléke örökké ott játszik képzelete előtt.</p>
<p>Azt hiszi, hogy önmaga is meghalt s midőn Henczi szobrán látja:
»Freyberg Norbert kapitány« és »Mágocsy Károly kadet« bizvást
elmondja mindenkinek:</p>
<p>– Lássátok, én már halott vagyok.</p>
<p>Igaza van.</p>
<p>– – – És a jó édes anya élettelen rogyott egyetlen fiának
holttestére.</p>
<hr class="chap" />
<div class="chapter"></div>
<p><span class="pagenum"><a name="Page_272" id=
"Page_272">-272-</a></span></p>
<h2>MIKOR A MEGVÁLTÓ SZÜLETETT…</h2>
<p>Az öreg kapitány ott lakott a Cserháti utczában. A Cserháti
utcza pedig ott nyujtózkodott végig valamelyik túladunai kis város
keleti felében.</p>
<p>Az öreg kapitányt ismerte minden ember a városban és a városnak
környékén. Volt ugyan már valami hatvan éves, hanem azért termete
olyan egyenes, melle olyan domboru, bajusza olyan fekete, szeme oly
tüzes és hangja olyan dörgő vala, mint az előtt harmincz évvel.</p>
<p>Tagyosy András volt a neve.</p>
<p>Csak szegény paraszt legény volt fiatal korában. Ágról szakadt
árva, ki ugy nő fel, miként a vadfa. Futó barom megtapossa, vihar
megczibálja, járó-kelő ágát metszi, soha senki meg nem őrzi s mégis
felnő egyenesen, daczol a korral és a förgeteggel s koronáját emeli
az égnek.</p>
<p>Valami nemes legényt, miért, miért nem, fültövön legyintett.
Utána esett ezért a komiszárius s utána <span class=
"pagenum"><a name="Page_273" id="Page_273">-273-</a></span> küldte
a vármegye pandurjait. Bizony tömlöcz lett volna a gonosz tréfa
vége.</p>
<p>Szerencsére bekövetkezett a franczia futás. Kellett a legénység.
Szüksége volt a királynak katonára, s az üldözött legény oda állt a
verbunk elé.</p>
<p>Oda is állt, fel is csapott, felölté azt a huszárdolmányt, a
mely erősebb vállakon még soha meg nem feszült.</p>
<p>Vésznek, viharnak oda sem nézett s komoly arczán csak akkor
villant meg az örömnek lángja, ha ellenséget látott maga előtt.</p>
<p>Mire vége lett a harcznak s mire balkarját össze tudta törni egy
kóválygó golyó, s mire mindenféle felcser a nagy sebet így-amugy
behegeszté: akkorra már így szólt hozzá öreg legénye:</p>
<p>– Hejh vitéz kapitány uram, ilyen kézzel nem tartjuk a
kantárszárat, haza kell már mennünk!</p>
<p>Az öreg legénynek igaza volt. A kapitány nyugdíjba ment s haza
bocsájtatott.</p>
<p>Haza! Hol volt neki otthon? Apját, anyját soha se látta,
rokonokat soha se ismert, neki mehetett a széles nagy világnak.</p>
<p>De nem ment neki a széles nagy világnak. Valamikor, fiatal
hadnagy korában, látott egy szép lánykát, jól megnézte két kemény
szemével, nem is feledte el soha. Oda tartott egyenesen, hátha még
a szép leányka emlékezni fog rá.</p>
<p>Szíve nem csalódott és néhány hét mulva ha ép karjával átölelé
azt a szép leánykát, büszkén mondhatá el: édes feleségem!
<span class="pagenum"><a name="Page_274" id=
"Page_274">-274-</a></span></p>
<p>Boldog volt és nyugalmas életük. A csöndes kis városba alig ért
el a nagy világ zaja. Egy félszemű zászlótartó, egy recsegő hangú
alezredes, egy falábu főhadnagy, egy visszavonult udvari tanácsos,
egy köszvényes referendárius s a jó öreg lelkész volt minden
társaságuk. No meg a kis Kálmán gyerek, a ki erős volt mint a vasék
és nagyokat kurjantott, mint az erdei rigó.</p>
<p>Ő volt atyjának minden öröme és apjának minden reménysége.
Sokszor mondta az apja, ha egy csatát kellene elveszteni vagy ezt a
gyereket, bizony el nem tudná gondolni, melyiket válaszsza.</p>
<p>Hát még mikor szegény anyja meghalt s kikisérték a temetőbe a
kerek kápolna mellé!</p>
<p>A vén katona akkor ejté az első könyet és az a marczona szív
akkor fájt először keserűen.</p>
<p>De megvolt még a kis Kálmán, kinek arczán felismeré a kapitány a
jó anyának minden arczvonását. Oh ezt a gyereket többé sohase
ereszti el maga mellől.</p>
<p>Csakhogy az a gyerek tizennyolcz éves suhanczczá nőtt már fel és
az 1848-ik évről szólt a kalendárium és a fiatal szíveken egy
furcsa érzés rezgett végig, mint végigrezeg a szellő az erdők
lombjain.</p>
<p>Egy nyári napnak reggelén mámoros arczczal állit be Kálmán az
öreg kapitányhoz. Nem bortól és szerelemtől, hanem álmatlanul
átvirrasztott éjszakától volt mámoros arcza.</p>
<p>– Apám, az Al-Tiszánál ráczok ölik, gyujtogatják a magyart,
elmegyek honvédnek. <span class="pagenum"><a name="Page_275" id=
"Page_275">-275-</a></span></p>
<p>Az öreg kapitány botot faragott nagy gondosan egy vadkörtefa
ágból. Kést és faágat csöndesen félretett a kis asztalra, a mint
fiának halavány arczát meglátta és rezgő hangját meghallotta.</p>
<p>– Minek mégysz el fiam?</p>
<p>– Honvédnek.</p>
<p>– Mi az? Pandur, drabant, katona vagy privatdiener?</p>
<p>– Az a nemzet katonája.</p>
<p>– Szamár vagy édes fiam. A királynak van katonája, a vármegyének
van katonája, a főispánnak és a püspöknek van katonája, a nemzetnek
pedig nincs. A ki valami, az valami, a ki pedig semmi sem, az
csavargó és betyár. Mi akarsz te lenni?</p>
<p>– Honvéd a ráczok ellen, – kiált föl a fiu nagy daczosan.</p>
<p>A vén kapitány felállt, kezébe vette a vadkörtefát s így szólt
szép csöndesen gyermekének.</p>
<p>– Anyád két hónapja hagyott el, azt megcsókoltam; te most akarsz
elhagyni, téged e darab fával csaplak agyon.</p>
<p>A fiu egy pillanatig meredt szemekkel nézett apjára s aztán az
ajtóhoz tántorodott és két szemét befogta két kezével.</p>
<p>A vén kapitány oda ment gyermekéhez, megfogta a kezét s
kilóditotta a pitvarba.</p>
<p>– Eredj iskolába, ott a helyed, különben haza ne várjalak az
ebédhez.</p>
<p>Tovább faragta a botot és a gyermek elment az iskolába.
<span class="pagenum"><a name="Page_276" id=
"Page_276">-276-</a></span></p>
<p>Furcsa idők jártak. Valakinek eszébe jutott a nemzetőrség ott a
kis városban. Mindenféle szabó, csizmadia, kéményseprő, patikárus
tanulta a katonadolgot a piacz közepén. Ha a vén kapitány meglátta
őket, akkorát kaczagott, hogy hangja elhallatszott még a kálváriára
is.</p>
<p>A félszemü zászlótartó, a recsegő hangu alezredes, a falábu
főhadnagy, a visszavonult udvari tanácsos s a köszvényes
referendárius gyakran összejöttek az öreg kapitánynyal és mondtak
neki hajmeresztő dolgokat.</p>
<p>Az országgyülés összeveszett a koronás királylyal. A paraszt nem
lesz többé paraszt és a nemes ember nem lesz többé nemes ember.
Kétféle katona lesz ezentul az országban. Hétköznapi és vasárnapi.
A hétköznapi katona lesz a császár katonája, a vasárnapi katona
lesz a nemzetőr és a honvéd. Rácz és oláh öli a magyart a császár
nevében s Jellasics átjött a Dráván, hogy elfoglalja ezt a mi
országunkat.</p>
<p>Csak hallgatta mind ezt az öreg kapitány. Csak csóválta a fejét
e nagy dolgokon. Csak szeretett volna századja élére állani és azt
a mindenféle kasza-kapakerülő, népámitó, királyával ellenkező
országgyűlést széllyel verni.</p>
<p>Egyszer az a Kálmán gyerek egész nap nem szólt egy szót sem.
Könyveit összerakta, összekötözgette, rajztábláját a sarokba
állította, mindenféle penzumokat és irományokat elégetett, s aztán
szépen bement apja szobájába. <span class="pagenum"><a name=
"Page_277" id="Page_277">-277-</a></span></p>
<p>– Apám, el kell mennem honvédnek. Tanulótársaim már mind a
csatatéren vannak, ki Jellasics ellen, ki Szent-Tamásnál. Én sem
maradhatok többé itthon.</p>
<p>Az öreg kapitány megfogta fia kezét s leültette maga mellé a
pamlagra.</p>
<p>– Édes fiam, tudod, hogy én hű szolgája voltam uram királyomnak
teljes életemben. Tudod, hogy mind én, mind te az ő kenyerét
eszszük, s hogy ha te beállasz a lázadók közé: én kenyerem, rangom,
becsületem vesztem. Mit akarsz? Nem a mindennapi kenyér bánt engem.
A gazdátlan eb is elél, a meddig elél. De nézd ezt.</p>
<p>Az öreg kapitány levette kardját a szegről s hüvelyéből kivonva
fia elé tette. És az almáriom belső fiókjából kivett három
érdemrendet és azt is a fia elé tette. És aztán erős dörgő hangon
folytatá:</p>
<p>– Annak a kardnak az éle tizenhét helyen van kicsorbulva. Azt az
érdemrendet fölséges császárom és királyom az ezred előtt akasztá
mellemre, mikor Rosé generálist levágtam és hat ágyuját
elfoglaltam. Ha azt akarod, hogy azt a kardot előttem törjék ketté
s azt az érdemrendet a szemem közé vágják, eredj lázadónak.</p>
<p>A gyermek sírt. Szólni nem tudott.</p>
<p>– Ne sírj fiam. Szegény paraszt fiú voltam, apátlan és anyátlan
árva. Az a kard lesz egykor minden örökséged tőlem és nevemnek
becsülete.</p>
<p>A fiú letörlé könyeit s kiment a szobából.</p>
<p>Az öreg kapitány visszaakasztá kardját a szegre, s érdemrendjeit
nagy gondosan tiszta papirba burkolva visszatette az almáriom belső
fiókjába. <span class="pagenum"><a name="Page_278" id=
"Page_278">-278-</a></span></p>
<p>És elgondolkodott. És elgondolta, ha most annak a fiúnak jó
anyja még élne, mennyi szomoruságot okozna az a fiú annak. Vagy
talán nem okozna, mert hiszen anyját el nem hagyhatná a világért
sem.</p>
<p>A fiú nem szólt többé háborúról. Szótalan volt és szomorú. S
szomorún következtek egymásután a napok.</p>
<p>Karácson előtti estén ott volt az öreg kapitánynál a félszemű
zászlótartó, a falábu főhadnagy és az öreg lelkész.</p>
<p>A falábu főhadnagy diadalérzettel közlé, hogy az ország
fővárosából futnak a rebellisek; hogy egy seregük fönt a
Kárpátokban elveszett a hidegtől; hogy a zürzavarnak immár vége
lesz nemsokára.</p>
<p>A fiú hallgatott.</p>
<p>A jó öreg lelkész, midőn késő este elbúcsuzott és haza ment,
áldást mondott a házra, hol apa és fiú úgy szeretik és úgy becsülik
egymást e szomorú zürzavaros világban is.</p>
<p>A fiú hallgatott.</p>
<p>Az öreg kapitány, midőn a lefekvéshez készült, azt mondá
fiának:</p>
<p>– Szegény jó anyádnak ez volt legnagyobb ünnepe, Mikor a
megváltó született. Öröme ilyenkor oly tiszta volt. Holnap reggel
édes fiam, megleplek valamivel, a mi téged boldoggá tesz.</p>
<p>A fiú hallgatott. Hallgatott és bement szobájába.</p>
<p>Reggel korán fölkelt és díszruhájába felöltözött az öreg
kapitány. Érdemrendjeit nagy gonddal feltűzte mellére. Várta fiát.
<span class="pagenum"><a name="Page_279" id=
"Page_279">-279-</a></span></p>
<p>A fiú nem jött elő és szobája néma volt.</p>
<p>Az öreg kapitány bement a fiú szobájába. Az ágy felbontva, de
érintetlen. A fiú alsó és felső ruhái gondosan sorba rakva asztalon
és széken. Az ágynak vánkosán egy nyitott levél. A levélben
irva:</p>
<p>»Édes jó atyám! El kellett mennem. Szegény hazánkat védelmezni
kell. Mindent itthon hagytam, mit te vettél nekem. A császár pénzén
vetted. Édes jó atyám bocsáss meg. Becsületed és neved megkimélem.
Csak szíved tudja, hogy én fiad vagyok, én nem mondom azt senkinek.
Akkor nem bánt téged senki. Anyám sírkövét megcsókolom, mielőtt
eltávozom. Isten veled.«</p>
<p>Az öreg kapitány elolvasta ezt a levelet. És körülnézett s nem
látta a gyereket sehol. És szemeit elfutotta a vér és mellét a
fájdalomnak hörgő hangja akarta ketté szakitani. Ugy állt egy
pillanatig felborzadott hajjal.</p>
<p>S aztán mint villám ugrott kardjához, mezitelen karddal sulyos
lépésekben ment ki a szabadra.</p>
<p>Künn viharzott a hófergeteg. Üvöltött a szélvész és a fák
csikorogtak sulyos keze alatt. Az utczák néptelenek voltak.</p>
<p>Az öreg kapitány végig tekintett az utczán kelet felé és nyugat
felé. Nem látott senkit.</p>
<p>Hajadonfővel volt. A csapkodó hópelyhek belekapaszkodtak fekete
bajuszába, fekete szemöldökébe és fekete hajába. És bajusz,
szemöldök és haj fehér lett a hótól vagy a megfékezhetlen
indulattól. Nem ismert volna rá még a házi eb sem. <span class=
"pagenum"><a name="Page_280" id="Page_280">-280-</a></span></p>
<p>Elindult kelet felé. Az utcza végén volt a temető. A temetőbe
indult. A temetőben feküdt az anya, ott kereste a fiút is. Lángoló
haraggal és kivont karddal kereste ott. Lompos kutyája tétovázva
törtetett utána.</p>
<p>A temető mellett országút, az országút mellett szérü volt. A
szérün szalmakazalok, a kazalokon varjak gubbaszkodnak. És a temető
keresztfái is telvék valának a tél fekete madaraival.</p>
<p>Az öreg kapitány lábai alatt csikorgott a hó. A zajra
fel-felröppent egy-egy madár. A lompos kutya utána tekintett a
felröppenő madárnak, az öreg kapitány nem vette azt észre.</p>
<p>Megállt az anya sirkövénél. A sírkövön nem látszott a fiú
búcsucsókjának nyoma. A vihar elfútta onnan.</p>
<p>– Itt volt – hörgé az öreg kapitány. – Hova lett innen? Asszony,
add elő a kölyket.</p>
<p>És megsuhintotta a meztelen kardot.</p>
<p>És a kard leesett a földre. És az öreg kapitány két szeméből
kicsordult a köny. És inai megtörtek a sírkő előtt s az öreg ember
forró homloka oda tapadt az eltemetett anyának hideg sírkövéhez. A
sírkő nem adta elő a kölyket.</p>
<p>A lompos kutya nem értette a dolgot. Szaglálódni kezdett s
nyomról-nyomra bukdácsolva kiment a temetőből, átfutott az uton s
oda állt egy szalmakazal elé. A kazal déli oldalán egy szűk, sötét
üreg tátogatott. Az üreg előtt a kutya elkezdett üvölteni.
<span class="pagenum"><a name="Page_281" id=
"Page_281">-281-</a></span></p>
<p>Az üvöltés hangjára felvetette marczona fejét az öreg kapitány.
Egy gondolat czikázott át agyán, felugrott a sírkő mellől s rohant
a kazalhoz.</p>
<p>– Itt kell lenni – dörgé komor, mély hangjával.</p>
<p>– Hitvány kölyök, állj ide elém! – kiáltott be a sötét
üregbe.</p>
<p>Az üregből sóhajtás hangja s lassu szalmazörgés hallatszott.</p>
<p>Az öreg kapitány dühösen furakodott az üregbe s vasmarokkal
megragadva egy mezitelen gyermekvállat, kilökte a csikorgó
fagyra.</p>
<p>Erzsike volt, a koldusleányka. Étlen és ruhátlan, édes szó és
meleg hajlék nélkül a szalmakazalban tölté a gonosz éjszakát. Félig
fagyva, félig halva, mégis felsikoltott a rettentő ember keze alatt
s aztán erőtlenül összeesett.</p>
<p>Az öreg kapitány meredt szemekkel dőlt a kazal oldalához.
Szegény koldusleányka ott vonaglott lábai alatt. A bámészkodó
lompos kutya végig szaglászta kékülő ajkait, dermedt kezecskéjét,
jégsebzette mezitelen sovány lábacskáját. És azután végig-végig
nyalogatta, mintha föl akarta volna melegiteni.</p>
<p>Az öreg kapitány magához tért. Oda lépett a lánykához s elrugta
a kutyát mellőle. És aztán lehajlott és gyöngéden fölemelte és
karjaival betakarta a didergő gyermeket.</p>
<p>– Enyém ez a gyermek s nem a tiéd, – szólt a lompos ebnek, mely
kiváncsian nézte a kolduslánykát az öreg kapitány karjai közt.
<span class="pagenum"><a name="Page_282" id=
"Page_282">-282-</a></span></p>
<p>Az öreg kapitány visszament a temetőbe, az édes anya sírkövéhez.
És megmutatta a kolduslánykát a hideg sírkőnek és megcsókolta
mindakettőt.</p>
<p>– Azt a másikat sohase lássam többet, ez nem hagy el engem
soha.</p>
<p>Aztán fölvette a földről a hideg kardot. S a hideg kardot és
fagyos leánykát haza vitte fölmelegült szívvel. A lompos kutya
vígan ugrándozott előtte.</p>
<p>A félszemü zászlótartó, a recsegő hangú alezredes, a falábu
főhadnagy csodálkozva nézték, a mint az öreg kapitány a
kolduslánykát megmosdatá, fésülgeté, csókjaival melengette, meleg
ruhába felöltöztette s cziczomával ékesgeté.</p>
<p>Mikor a lányka már vidáman mosolygott a meleg kályha mellett,
azt kérdé tőle az öreg kapitány:</p>
<p>– Láttál-e valakit az éjjel a temetőben?</p>
<p>– Nem láttam senkit, nem is mertem oda nézni.</p>
<p>– Jól van. Emberkopogást sem hallottál egész éjjel?</p>
<p>– Nem hallottam egész éjjel, hanem éjféltájban minden fekete
madár felröppent ülőhelyéből és csunya károgásuk fölvert az
álmomból.</p>
<p>A lányka kicsi testén borzadály csuszamlott végig.</p>
<p>Az öreg kapitány nem beszélt többé a fiúról, a ki elszökött, a
ki apját elárulta, a kit apja megátkozott, a ki nevét is eltagadta,
s a kit karácsony éjszakáján csúf fekete madarak károgása üldözött
el anyjának sírkövétől. Nem beszélt róla soha.</p>
<p>De nem is hallotta hírét soha.</p>
<p>Ment az ifjú elszántan, visszatarthatlanul. <span class=
"pagenum"><a name="Page_283" id="Page_283">-283-</a></span></p>
<p>Fájt neki elválni jó apjától s édes szeretett anyjának
sírkövétől.</p>
<p>Sokáig sírt, sokáig zokogott a sírkő mellett letérdelve.</p>
<p>Aztán szive bezárult és könyei elapadtak. És megtörlé arczát s
fölnézett az égre. Az égnek nem volt csillaga; a vihar, a förgeteg
volt az égen is az úr.</p>
<p>A várostól negyedórányira magas domb fekszik. E dombról még
egyszer visszanézett arra a városra, a melyben a szülőházat, a
gyermekemlékeket, a soha vissza nem térő ifjú boldogságot, a
szerető, de haragos apát hagyta.</p>
<p>Szemeiből még egyszer kicsordult a köny. Megijedt e könytől.
Hisz ő honvéd akar lenni. Hirtelen letörlé s szilárd lépésekkel
ment szemközt a süvöltő viharnak.</p>
<p>Hetekig bujdosott. Éjben, fagyban nyugta nem volt. Farkasok
tanyáján, győző ellenség csapatain keresztül törekedett eljutni a
honvéd fővezérhez. Üldözött az üldözöttet, bujdosó a bujdosót
keresi fel. Lábbelije rongy, ruhája foszlány, zsebe üres, szíve
telve szent fogadással: így jutott el a fővezérhez.</p>
<p>A fővezér hideg, komor ember vala. Szerette a katonát, de nem
szerette az éretlen gyerkőczöt és az üres lelkesedést. Mikor
Kálmánt meglátta és látta gyermekarczát s vihartépte rongyos
öltönyét, haragosan mondá neki:</p>
<p>– Táborom nem kórház s én nem vagyok iskolamester. Eredj haza a
meleg kályha mellé s tanulj írni és olvasni. <span class=
"pagenum"><a name="Page_284" id="Page_284">-284-</a></span></p>
<p>Az ifjú merev arczczal és suttogó hangon mondá neki:</p>
<p>– Én pedig honvéd leszek.</p>
<p>A fővezér tetőtől talpig jól megnézte a fiatal embert.</p>
<p>– Ki küldött ide? Apád, anyád?</p>
<p>– Magam jöttem, nincs sem apám, sem anyám.</p>
<p>Nem mondott igazat! Hanem azért csak elfogadták.</p>
<p>Másnap már megtanulta, hogy kell bánni a puskával és aztán azt
is megtanulta, hogy kell játszani a halállal. De a nevét meg nem
mondta senkinek.</p>
<p>Végig küzdött minden csatát. És szerzett hírt és dicsőséget,
bajtársaktól elismerést, szép asszonyoktól hódolatot, nemzetétől
kitüntetést – de a nevét meg nem mondta soha.</p>
<p>És kapott sebet is. A debreczeni csatában kilőtték lovát alóla,
s bal lábában egy otromba golyó s vállában egy kozáklándzsa akadt
meg.</p>
<p>Ott feküdt a csatatéren – jótehetetlen önmagával. Ott szedték
föl jó emberek vérevesztve, elájultan. Föl is szedték s jól vagy
rosszul be is hegesztették sebeit.</p>
<p>De mire magához jött: bajtársait nem találta többé. A
honvédsereg is elpusztult, a szent ügy is elbukott, a haragos
fővezér is gyászos véget ért. És a jó emberek is, kik ápolták, okos
emberekké váltak s vállára akasztva egy darab szűrt, kezébe adva
egy botot s telerakva iszákját három napra való száraz eledellel:
útnak eresztették haza felé.</p>
<p>Haza felé! Szomoru világ volt akkor otthon.</p>
<p>Az öreg kapitány jól elgondolta a dolgot, mikor a fiút vissza
akarta tartani. <span class="pagenum"><a name="Page_285" id=
"Page_285">-285-</a></span></p>
<p>Uj hatalom, uj törvény, uj igazság, uj emberek jöttek a régiek
helyére.</p>
<p>Az öreg kapitányt önigazolásra hívták föl. Hol járt, mit
csinált, kivel czimboráskodott: adjon róla számot. A három rendjel
és kardjának tizenhét csorbája nem mentette meg a vizsgálattól.</p>
<p>De voltak tanui. A félszemü zászlótartó, a recsegő hangu
alezredes, a falábu főhadnagy, a visszavonult udvari tanácsos, a
köszvényes referendárius s az öreg lelkész mind valamennyien igaz
hitükre, becsületszavukra állottak jót mellette.</p>
<p>Megkapta az igazolványt s ujra megkapta a nyugdijat.</p>
<p>De találkozott kaján ember, a ki följelenté, hogy fiát elküldte
honvédnek.</p>
<p>Hiába istenkedtek jó barátai. Hiába mondogatták a hatalmas urak
előtt, hogy a fiú apjának ellenére ment el s apjának átkát vitte
magával: nem használt az semmit.</p>
<p>Karácson előtt való napon megjelent az öreg kapitánynál a
polgármester. A polgármester jó barátja volt az öreg kapitánynak.
Ismerték egymást még a régi inzurgens világból.</p>
<p>– Rossz hírrel jövök öreg bajtárs – szólt a kapitányhoz. – Itt
van Falkenheim generális rendelete. Nyugdíjadtól megfoszt,
fegyvereidet bekivánja, rendjeleid konfiskálja. Készen lehettél
mindezekre.</p>
<p>Készen volt ezekre az öreg kapitány és mégis remegtek ajkai és
mégis villámokat szórtak szemei, mikor a gonosz közlést
meghallotta. <span class="pagenum"><a name="Page_286" id=
"Page_286">-286-</a></span></p>
<p>– Jól van – felelt rekedt hangon. A kölyök volt az oka ennek is.
De szemem elé ne kerüljön többé ez életben. Nem is kerül. Ott
rothad már valami útfélen. Jól van.</p>
<p>Leszedte a fogasról fegyvereit és sorba rakta az asztalon. Az
almáriom belső fiókjából nagy gondosan kivette a három rendjelet és
azt is oda tette az asztalra. És megállt az asztal előtt és
összekulcsolt kézzel bámult az asztalra.</p>
<p>– Hát mindennek vége! – szólt önmagához. A kenyér is oda van, a
becsület is. Megmondtam annak a kölyöknek, de nem hallgatott rá.
Pedig magyarán megmondtam. Még kardomat is elviszik. Tizenhét
csorbát ütöttem rajta. Négyet akkor, mikor Rosé generálist
levágtam, hat ágyuját elvettem. Ejh, Ejh!</p>
<p>Kezébe vette azt a kardot és megsuhintá.</p>
<p>– Mért nem tud most előttem állani az a kölyök?</p>
<p>E szavakra odafutott Erzsike, a kolduslányka. Piros arczczal,
mosolygó ajakkal és angyalszemekkel. Nem volt most már sem rongyos,
sem mezitláb, sem félig megfagyva.</p>
<p>– Édes bácsi, szegény Kálmán régen meghalt, miért bántsuk mi
őt?</p>
<p>Az öreg kapitány hosszan nézett a mosolygó leánykára.</p>
<p>– Igazad van édes leányom. Nekem régen meghalt.</p>
<p>S aztán oda fordult a polgármesterhez.</p>
<p>– Polgármester ur! Ezt a kardot és ezt a rendjelet hagyja nálam
reggelig. A Megváltó születésének ünnepén hadd legyen még nálam.
Olyan nehéz tőlük egy pillanat alatt elválni. <span class=
"pagenum"><a name="Page_287" id="Page_287">-287-</a></span></p>
<p>A polgármester eltávozott. A kardot és a rendjeleket ott hagyta
az öreg kapitánynál.</p>
<p>Ebéd után elsötétedett az ég. Sürü felhők lepték el az eget. A
varjusereg veszett zajjal csapkodott és kerengett a házak fölött.
Vihar készülődött köröskörül. Jaj a szegénynek, kit az künn ér a
csikorgó hidegben.</p>
<p>Ezen az éjszakán nem aludt el az öreg kapitány. Szegény nejének
ez volt legkedvesebb ünnepe. Mikor a Megváltó született. Az a
rossz, engedetlen gyermek is e napon szökött el s tagadta meg apját
és apja nevét. És a becsülettel végig harczolt hosszu életnek
minden keresményét e nap rabolta el. Oh az öreg kapitány sokat
szenvedett egy év óta – de legtöbbet ma. Haja és bajusza ősz volt
már és többé nem fekete. Csak Erzsike tartá benne a lelket.</p>
<p>Már rég elmult éjfél és az öreg kapitány még mindig fön járkált
a szobában. A kis Erzsike egy nyoszolyán aludt mosolyogva. Az öreg
kapitány meg-megállt előtte és nézte örömmel és gondolta
borzalommal, ha a szegény gyerek most künn volna a fagyon…</p>
<p>Néha-néha nagy zúgás tölté be a házat. Künn viharzott a
hófergeteg. Üvöltött a szélvész és a fák csikorogtak sulyos keze
alatt. A vihar beorditott a kéményen s vaserővel rázta az ajtókat
és ablakokat.</p>
<p>Az országuton egy koldus vánszorgott a város felé. Öltönyének
foszlányai repkedtek a szélben. Mezitelen lábát véresre vagdalta a
jéggöröngy. Arczán végig folyt és végig fagyott könyje.
<span class="pagenum"><a name="Page_288" id=
"Page_288">-288-</a></span></p>
<p>A vihar vissza-visszalökte. De ő mégis előre ment. Néha elesett
és egy pillanatig ülve maradt. Megint fölkelt és ment előre.</p>
<p>Elérte a temetőt. A temető keresztfái telvék valának a tél
fekete madaraival.</p>
<p>Mikor a koldus befordult a temetőbe, minden fekete madár
fölröppent ülőhelyéből és csunya károgással átrepültek a
kazalokra.</p>
<p>A koldus nem vette azt észre. Lehanyatlott egy sirkő mellé és
sírva és zokogva és görcsös fuldokolással csókolta azt a
sírkövet.</p>
<p>Az öreg kapitány a reggeli szürkületben kiment a kapu elé és
végigtekintett az utczán. A temető felől nagy messzeségben egy
koldust látott háza felé jönni.</p>
<p>– Lányom, – szólt Erzsikéhez, – egy szegény koldusgyerek jön az
utczán, alamizsna nélkül el ne ereszd.</p>
<p>A lányka egy karaj kenyeret s egy kis maradék sültet vett kis
kezébe s várta a koldusgyereket a kapunál.</p>
<p>A koldusgyerek elvette a kenyeret és a sültet, de nem ment
tovább, hanem befordult az udvarra. Az öreg kapitány szobaajtaja
előtt állt a pitvarnak egy kőoszlopa s a koldusgyerek ez oszlop
mellé támaszkodott.</p>
<p>Erzsike bámult. Bement az öreg kapitányhoz.</p>
<p>– Kedves bácsi, az a szegény koldus nem akar elmenni és nem szól
semmit. Itt áll az ajtóban.</p>
<p>Az öreg kapitány a nyitott ajtóból reárivalt a
koldusgyerekre.</p>
<p>– Mit ácsorogsz itt? Megkaptad a magadét, eredj tovább!
<span class="pagenum"><a name="Page_289" id=
"Page_289">-289-</a></span></p>
<p>A koldusgyerek felsikoltott:</p>
<p>– Apám!</p>
<p>És arczra bukott az öreg kapitány előtt, keresztül a nyitott
ajtó küszöbén.</p>
<p>Az öreg kapitány felorditott mint a sebesült vad. És két kezével
belemarkolt ősz hajába és meredt szemekkel nézte a nyomorult
koldusnak mezitelen, jégsebzette, vonagló termetét.</p>
<p>És berohant a szobájába mint a villám és két kezébe fogta
rendjeleit és régi kardját.</p>
<p>És régi kardját megsuhintva, a rendjelekkel együtt kilöké azt az
utczára.</p>
<p>És lehajolt a koldushoz és fölvette ölébe, bevitte szobájába és
sírva csókolgatá:</p>
<p>– Édes fiam! Édes fiam!</p>
<hr class="chap" />
<div class="chapter"></div>
<p><span class="pagenum"><a name="Page_290" id=
"Page_290">-290-</a></span></p>
<h2>A MEGCSONKITOTT ARCZKÉP.</h2>
<p>Borcsa néninek nevezték valamennyien. Magam is csak annak
neveztem, midőn kis gyermekkoromban kezet csókoltam neki.
Vezetéknevét csak sokkal később, meglett férfikoromban tudtam meg,
a mikor már ő régen ott hamvadt az akáczfák alatt, a szép árnyékos,
pázsitos temetőben.</p>
<p>Termete magas, arcza halavány, haja fehér volt. Nem nevetett
soha, lassan lépkedett és keveset beszélt. Fekete ruháját soha le
nem tette. Társalgásba ritkán bocsátkozott; barátságba, még nőkkel
is, sohasem. Mi gyermekek nagyobb tisztelettel és elfogódással
bámultunk rá, mint a tisztelendő urra.</p>
<p>Ott lakott a falu végén. Kisded nemesi házban, melynek cserép
volt a födele s melynek udvarán és utczára néző ablakai alatt
diófák és eperfák bólingattak a szélben. Az utczára nem is igen
látszottak ki ablakai. Léczkerités volt az utczaszinen s azon belül
sűrű jázmin-, loncz- és orgonabokrok. Csak a galambok és
<span class="pagenum"><a name="Page_291" id=
"Page_291">-291-</a></span> verebek és néha a baromfiak tartották
fenn a nagy világgal a közlekedést. Ezeknek szabad volt a ki- és
bejárás. Ajtó, kapu, rendesen el volt zárva, mint apáczazárdánál. A
vén, füstös szőrü komondornak ritkán akadt dolga valakit megugatni.
Nem is féltünk tőle, mint a többi utczabeli kutyától.</p>
<p>Két unokaöcscse lakott vele. Mindakettő agg szűz, miként ő maga.
Mind a kettő igen öreg, de mind a kettő sokkal fiatalabb, mint ő.
Mind a három kegyes, istenfélő, templombajáró, szegényistápoló,
jótékony teremtés volt. A faluban ugy hivták őket: az öreg
kisasszonyok.</p>
<p>Azt beszélték róluk: gyülölik a férfiakat. Igaz volt-e, nem
volt-e, nem tudhattam meg saját tapasztalásomból. Mikor én ismertem
őket, akkor már nem igen lehetett okuk akár gyülölni, akár szeretni
a férfiakat. Hallottam, hogy ha néha, ritkán, férfivendég volt
náluk, rokon vagy hivatalbeli: utána gondosan kiszellőztették a
szobát s ha a kalapot vagy felsőkabátot az ágyra tették, rögtön
kimosatták az ágyterítőt. Meglehet, az ily beszédben több volt a
pajkosság, mint az igazság.</p>
<p>Mikor jöttek a faluba lakni: kevés ember tudta megmondani
bizonyosan. Lehetett annak már negyven esztendeje is, sőt talán még
több is. Kis birtokuk volt, melyet mindig bérbe adtak. Beszélték
azonban, hogy Borcsa néni igen gazdag s tul a hegyeken, a Bakony
másik oldalán, nagy birtoka van. Igaz, hogy néha a tulsó félről, a
felső vidékről jöttek hozzá emberek. Talán pénzt hoztak vagy talán
osztályos atyafiak voltak. <span class="pagenum"><a name="Page_292"
id="Page_292">-292-</a></span></p>
<p>Én mint kis gyermek, mint Borcsa néni keresztfia, kétszer vagy
háromszor voltam náluk Borbála napján, megköszönteni a keresztmamát
s fölvenni az ilyenkor kijáró három lázsiást és három csókot. A
lázsiásnak örültem, a csóknak nem örültem, hanem a helyett a szemem
mindig megakadt egy képen, mely fekete keretben ott függött a szép,
fehérre meszelt falon, Borcsa néni ágya fölött.</p>
<p>Gyermek-észszel sajátságosnak tünt fel ez a kép én előttem. Két
szép férfiarcz, hajadon fővel, pelyhedző bajuszszal, nagy, bátor
szemekkel. Ruhájuk olyan volt, a minőt én élő emberen soha sem
láttam. Magas nyak, fülig tekert fehér selyem nyakkendő, nagy
hajtókás fekete kabát. Most már tudom, hogy ilyen ruhát
ötven-hatvan év előtt viseltek a nemes ifjak.</p>
<p>A két arcz összetekintett. De az elhelyezés aránya világosan
mutatta, hogy a két kép között kellett lenni harmadiknak is. A
harmadik arczkép ki volt vágva s helye fekete papirral beragasztva.
Nő- vagy férfiarcz volt-e a középső, nem tudtam elgondolni, Borcsa
néni pedig meg nem mondta sem nekem, sem másnak.</p>
<p>De nem is sokat törődtem vele. Elfeledtem a képet is, elfeledtem
az öreg kisasszonyokat is. Éveken át távol voltam a falutól s meg
sem lepett, midőn egyszer haza menve, azt hallottam, hogy az öreg
kisasszonyok egymás után rövid idő alatt mind elbucsuztak e
világtól s kiköltöztek oda, a hol többé nem alkalmatlankodott náluk
egyetlen férfi is. Borcsa néni minden <span class=
"pagenum"><a name="Page_293" id="Page_293">-293-</a></span>
vagyonát a szentegyházra hagyta, ruháit a halála előtti napon ép
elmével, világos öntudattal s nyugodt lelkiismerettel a szegények
közt felosztotta s unokaöcscseit és a tisztelendő urat megkérte,
hogy az ágya fölött függő arczképet minden esetre a koporsóba,
kihült szivére tegyék s vele együtt eltemessék. Ez volt utolsó
akarata s ezzel örökre behunyta szemeit, hogy magasba röppenő
lelkét ne láthassa.</p>
<p>Az a kép! Az a közepén kivágott arczkép eszembe jutott most.
Hogy bámultam én azt gyermekkoromban! Mennyi gyermekemléket
támasztott az fel halottaiból lelkem élénk szemei előtt. Vajjon ki
lehetett az a két szép férfiarcz, azokkal a bátor szemekkel s azzal
a fülig tekert fehér selyem nyakkendővel? És ki lehetett a
harmadik, a középső, a kinek csak fekete helyét láttam a
keretben?</p>
<p>E kérdés megint éveken át pihent emlékezetemben. A falut ismét
elhagyva, a kivágott arczképre ismét nem gondoltam. Évek mulva
azonban megtaláltam a feleletet. De az a felelet csak puszta
sejtelem volt.</p>
<p>Egyik messze lakó nagybátyám halt meg. Valamikor régen gondnoka
volt apátlan és anyátlan árváknak, s halálával a rég nagykoruvá
lett árvák holmi iratok, könyvek és emlékek visszaadását
követelték.</p>
<p>Oda utaztam az átadásra. A keresett iratok egy csomóban voltak,
a könyvek a padláson hevertek; könyvnek, iratnak nem volt egyéb
híjja, csak a mit az egerek megőröltek s az időnek reve
elpusztitott. Minden akadály nélkül megtörtént az átadás.
<span class="pagenum"><a name="Page_294" id=
"Page_294">-294-</a></span></p>
<p>A könyvek közt azonban egy hármas arczképet találtam. Keretben
volt a kép, kerete valamikor aranyos lehetett, üvegje össze volt
töredezve, papirosa tele volt sárga és szürke foltokkal. Esőnek és
penésznek és sok esztendőnek nyoma volt a képen.</p>
<p>Először félrelöktem, mint valamely értéktelen ócskaságot. De
mintha valami sugta volna, hogy ujra megtekintsem. Mély
csodálkozásomra a csonka arczkép mása volt ez, melyet ott láttam
Borcsa néni ágya fölött. Csakhogy ezen a középső arcz nem
hiányzott. Ez az arcz fiatal nőnek arcza volt, csodálatos régi
hajdiszszel és mélyen kivágott ruhával, mely a hattyunyakat, a szép
melleket és karokat látni engedé. Az arcz elmosódott, de képzeletem
fényénél rendkivül szép és ifju nőarcznak kellett lennie.</p>
<p>Hogy került ez ide? Minő összefüggés lehet e kép és Borcsa néni
arczképe között? Nagybátyámnál sokszor voltam, de e képet soha nem
emlitette. Az ő tulajdona nem lehetett, különben nem vetette volna
fel a padlásra idegen emberek könyvei közé. Hogy került hát
ide?</p>
<p>Kérdeztem az árvákat: van-e tudomásuk e képről? Nincs.
Kérdeztem: kivánják-e maguknak e képet? Nem kivánják. Kérdeztem:
honnan erednek a könyvek, melyek közt a képet találtam? Ők e
könyvet apjuktól örökölték, a ki azokat szintén ugy örökölte egyik
testvérbátyjától, a ki virágzó ifju korában tele erővel és
életkedvvel egy napon örökre eltünt és soha nyomára nem akadtak.
Homályos és fájdalmas esemény volt ez <span class=
"pagenum"><a name="Page_295" id="Page_295">-295-</a></span> – mint
mondták – a család történetében, melyről öreg emberek még most is
beszélnek. Az eltünt ifjunak Csóthy Miklós volt a neve.</p>
<p>Ennyit tudtak az árvák, nem többet. Ennyiből pedig én sem a
képnek eredetét, sem az eltünt ifju történetét meg nem tudhattam. A
képet magamnak tartottam.</p>
<p>Ujra és ujra megnéztem azt. E képnek érdekes és szomoru
története van. E fölött nem lehetett kételkednem. E képnek mását
ágya fölött tartotta Borcsa néni, mig élt, s elhamvadott szivére
tétette, mikor meghalt. Az a csodaszép ifju leányarcz tán Borcsa
nénié lehetett egykoron. A két ifjunak arcza közül egyik tán az ő
mélységes szerelmét sugározta vissza. De melyik? Ki lehetett az
egyik, ki lehetett a másik? S aztán mit jelentett az a két
férfiarcz? Ha az egyik az örökre eltünt ifju, – ki volt a másik?
Mit keres a két ifju a leány mellett – egyik jobboldalán, másik
baloldalán? Miért volt a középső, a leányarcz, kivágva Borcsa néni
képén?</p>
<p>Ezer kérdés, ezer talány, egyetlen felelet sem.</p>
<p>Napokat és éjszakákat töltöttem el tünődésben. Gyermekkornak
emlékei s ifjukornak ábrándjai hajszolták a képzeletet csodásnál
csodásabb események kigondolására. Minden kigondolt esemény üres
föltevéssé s minden föltevés képtelenséggé vált. A rejtélyek
szövevényének sötétjébe nem hatolt be semmi fény.</p>
<p>Félretettem a képet s lassanként abbanhagytam homályos titkainak
fürkészését. Ismét eltelt egynéhány év s már-már feledni kezdtem a
képeket, midőn véletlenül a titoknak nyitjára akadtam. Sajátságos
véletlen volt az. <span class="pagenum"><a name="Page_296" id=
"Page_296">-296-</a></span></p>
<p>Utam messze, Erdély szélére vezetett. Kisded, szegény faluban
rám jött az est. Rossz út, rossz idő, fekete sötétség s a vidéknek
nem ismerése megállásra kényszeritett. Vendéglő nem volt s a falusi
korcsmáros piszkos lakásában kellett szállást fogadnom. Kérdeztem a
korcsmárost: lakik-e a faluban vagy közelében valamely urféle
ember.</p>
<p>– Itt uraság nem lakik, – felelt a korcsmáros, – itt csak maga
az öreg Ghecsey van, papon, jegyzőn, mesteren kivül, a kit urnak
lehetne nevezni.</p>
<p>– Ghecsey, Ghecsey! Miféle Ghecsey lehet az? Öreg vagy
fiatal?</p>
<p>A Ghecsey család közel rokonságban, úgynevezett osztályos
atyafiságban állott az én családommal. Felötlött az a gondolat:
hátha e kényelmetlen szálló helyett kényelmes tanyát, mulatságos
estét s eddig ismeretlen jó rokont fedezhetnék föl. Kérdőleg
tekintettem a korcsmárosra.</p>
<p>– Öreg ember az, uram, – szólt a korcsmáros, – nem tudja azt
senki, hány esztendős lehet már.</p>
<p>– Szivesen látna-e engem, ha éjjeli tanyát kérnék tőle?</p>
<p>A korcsmáros elnevette magát.</p>
<p>– A hogy tetszik uram, én nem a magam hasznáért beszélek, biz ez
az én korcsmaszobám nem uri embernek való, de az öreg Ghecsey úrhoz
nem szokás vendégnek szállni; hanem azért csak tessék
megpróbálni.</p>
<p>– Mért nem szokás hozzá szállni, csak nem él emberhússal?
<span class="pagenum"><a name="Page_297" id=
"Page_297">-297-</a></span></p>
<p>– Azzal nem él, sőt messziről se szereti az embereket látni.
Azonban tessék megpróbálni.</p>
<p>Gondolkodtam. Végre is a kisérlet ha nem használ, nem is árt. A
név ismerős, esetleg atyafi is lehet, ki tudja, hátha szivesen
lát?</p>
<p>Kértem papirt s irónnal a következő levelet irtam rá:</p>
<p>»Kedves urambátyám! Vagy idegen vagyok, vagy ismeretlen atyafi
vagyok, de mindenesetre itt rekedt utas vagyok: idő is rossz, út is
rossz, a korcsmáros tanyája is rossz: ha van még egy embernek való
szobája, szivesen felajánlom magam vendégnek egy éjszakára.«</p>
<p>Nevemet belül, a czimet kivül ráirtam a papirra s a levelet
elküldöttem.</p>
<p>Félóra mulva megjött a válasz. Igen picziny öreg emberke jött
nagy bottal és nagy kézi lámpával és térdig sáros csizmával. Elém
állott s azt mondá:</p>
<p>– Ha az ur az idegen utas, jőjjön velem, Ghecsey ur várja
vacsorára.</p>
<p>Néztem azt a picziny emberkét, nem volt magasabb tizenkét
esztendős gyerkőczénél; apró szemei, kicsinyke ősz bajusza,
borotvált álla s arczának és homlokának szapora redői furcsa alakká
tették.</p>
<p>– Hát maga öreg barátom, maga is Ghecsey urhoz tartozik?</p>
<p>– Én vagyok a Ghecsey ur szakácsa, lehetett volna az urnak annyi
meggondolása, hogy korábban jelenti magát vacsorára. Mikor leszek
én most már készen a konyhával? <span class="pagenum"><a name=
"Page_298" id="Page_298">-298-</a></span></p>
<p>– No majd e fontos kérdésről otthon tartunk tanácskozást, én
mehetek.</p>
<p>Elindultunk. Az öreg elül, én hátul. Nagy botját nekem adta a
kutyák ellen. Végigmentünk a sáros utczán s a faluvégén elértük az
öreg Ghecsey bagolyvárát.</p>
<p>Sajátságos tanya volt ez. Kőfalkerités az utcza felől, bezárt
kapu a keritésen. A vén szakács egy igen nagy és hosszu kulcscsal
kinyitá a kaput. A mint beléptünk: öt vagy hat óriási szelindek
rohant ránk, mint oroszlán. A vén szakács lámpája és füttyentése
állitá meg őket. A vén szakács elmondá, hogy két eb a kaput őrzi,
két eb a folyosó-bejárást őrzi, két eb pedig folyton az öreg
Ghecseyt őrzi. De nem azért ám, mintha az öreg Ghecsey félne
valakitől, hanem azért, mert senkit látni nem akar s különösen
asszonynak hozzá közeliteni nem szabad.</p>
<p>Különcz volt az öreg Ghecsey, ezt bizonyitá minden jelenség.</p>
<p>Az épület hajtott épület volt. Belső oldalán zárt folyosó vonult
az épület hosszában. Széles helyiség, kőoszlopokra fektetett
ívekkel s minden oszlopköz gondosan beüvegezve. Az egész folyosó
furó és faragó eszközökkel, kisebb-nagyobb fürészszel, gyalupaddal,
esztergálylyal, rokkákkal, kerekekkel s kisebb-nagyobb fahasábokkal
és deszkákkal volt tele, mintha ács, bodnár, asztalos dolgozna itt
egy csomóban.</p>
<p>Embert vagy asszonyféle népet sehol látni nem lehetett.
<span class="pagenum"><a name="Page_299" id=
"Page_299">-299-</a></span></p>
<p>Az öreg Ghecsey az ebédlőben várt bennünket. Előtte teritett
asztal állott.</p>
<p>Ott ült az asztalfőnél és csak egyedül maga ült ott.</p>
<p>Hatalmas fő, nagy szemek, bozontos szemöldök, hosszu bajusz és
térdig érő gazdag szakál. Szemöld, bajusz, szakál és haj hófehér.
Jó és rokonszenves arcz, melyet a homlok két redője rideggé
törekedett tenni. Mély, vastag és érdes hang, mely megfelelt a
széles vállnak és hatalmas termetnek. Lábai térden alul vastag,
bolyhos pokróczczal voltak gondosan betakarva.</p>
<p>A köszöntést csak fejbólintással fogadta el. A mint felső ruhám
letettem, intett, hogy baloldalán foglaljak helyet, hova időközben
a kis szakács széket és teritéket tett. Fürkésző szemeivel tetőtül
talpig méregetett.</p>
<p>– Honnan való vagy, fiu? – kérdezé.</p>
<p>Elmondtam apám, anyám, eredetem, származásom, birtokom,
atyafiságom lehető röviden.</p>
<p>– Öcsém vagy, – mondá, – apádat jól ismertem kis gyerek korában,
öregapáddal együtt vertük ki a dragonyos tiszteket ezelőtt hatvan
esztendővel a vármegyeház udvaráról. Öregapád jó barátom és jó
rokonom volt. Itt maradhatsz nálam, a meddig tetszik.</p>
<p>– Köszönöm bátyám, tovább kell mennem, hanem egy napig itt
maradok. Mi már magát, bátyám, réges-régen halottnak tartottuk.
Apám úgy beszélt Ghecsey Bálintról, mintha gyermekkora óta se ő, se
más soha hírét se hallotta volna.</p>
<p>– Az meglehet fiu. Én e házból és ennek udvarából és kertjéből
ötven esztendő óta ki nem mozdultam. <span class="pagenum"><a name=
"Page_300" id="Page_300">-300-</a></span> És most már ki sem
mozdulhatok. Négy év óta nem birnak lábaim. E két láb két darab
hulla, úgy lóg rajtam, mint két kölöncz.</p>
<p>Borzadály futott végig gerinczemen. Rettentő titok lehetett ez
aggastyán életében. Miből állhat az?</p>
<p>A vacsorát elköltöttük. Csak a vacsora végén vettem észre, hogy
az öregnek jobboldalán is van egy teriték és egy szék, de a széken
senki sem ül s a teritéket senki sem használja. Kiváncsi voltam,
kié volt ama teriték. Oda mutatva mondám:</p>
<p>– Nini, édes bátyám, most veszem észre, hogy másik vendégje
elmaradt.</p>
<p>Az öreg összeránczolá szemöldökét. Egyetlen villám czikkázott át
szemein, midőn e szavak után rám tekintett s aztán szemeit
behunyva, mély, dörgő, nyugodt, de parancsoló hangon mondá:</p>
<p>– Arra fiu semmi gondod.</p>
<p>Oly hidegen ejté ki e szavakat, oly mély benyomást tett rám e
szavak hidegsége, hogy agyam zsibbadni kezdett. Lehetetlen volt e
tárgyat tovább folytatni.</p>
<p>Vacsora után még sokáig beszélgettünk. Az öreg nem beszélt
multjáról, de nagyon sokat beszélt gyümölcsös kertjéről. Igérte,
hogy másnap mutat egy almát, melynek párja sehol sincs a világon s
melyet ő keresztezés által ötven évi türelmes kisérlet után
teremtett. Azt azonban nyugodtan hallgatta, ha én vidékem
családairól, fiatalokról és öregekről csevegtem.</p>
<p>Végre visszavonult hálószobájába. Ide én nem mehettem be. Nekem
az ebédlőben készitettek fekvőhelyet, <span class=
"pagenum"><a name="Page_301" id="Page_301">-301-</a></span> Még
pedig maga a kis szakács készitett. Csak most volt időm és
figyelmem körültekinteni. Az ebédlő nagy terem volt. Falai fehérek,
de üresek. Sem kép, sem tükör nem lógott rajtuk. A fal mellett
köröskörül lóczák és székek s néhány kis asztal. Minden butordarab
durva faragvány minden festék és fényezés nélkül, mintha egyiket se
igazi mestere keszitette volna.</p>
<p>Hanem ágyam csakugyan olyan volt, a minőben még sohasem
feküdtem. Az ökölnyi szakács behozott egy koporsó-alaku ládafiókot,
azt telerakta fenyő-forgácscsal, vánkosnak belé tett valamely
kiszáradt zsombékot vagy farost-csomagot, az egészet végigteritette
durva pokróczczal, s készen volt a fekhely. Az igaz, hogy nem rossz
fekhely; vadászember még rosszabbal is beéri néha, de az is igaz,
hogy nálunk a halottak alá szoktak ilyen derekaljat késziteni.</p>
<p>– De csak födele nem lesz ennek a koporsónak? – szóltam
mosolyogva a kis szakácshoz.</p>
<p>– Ha parancsolja az ur, – felelt – hogy hozzak, azt is
hozok.</p>
<p>– Nem, ne hozzon öreg barátom, azzal még majd csak várok néhány
esztendeig.</p>
<p>Lefeküdtem, jól aludtam. A nap már régen fölkelt, mire én
fölkeltem.</p>
<p>Házigazdám még nem jött ki hálószobájából. Kimentem, megnéztem
az udvart. Az tele volt nekivadult ifju és öreg fákkal, akár egy
erdő. Benéztem a gyümölcsösbe. Gyönyörü húsz-holdas ültetvény volt
könnyen lejtő sima hegyoldalon. Völgyén patak folydogált, a patakon
kisded <span class="pagenum"><a name="Page_302" id=
"Page_302">-302-</a></span> őrlő- és fürészmalom. – Mindkettő állt,
szabad zugóján mindkettőnek szabadon csattogott le a patakviz.</p>
<p>A kis szakács azt beszélte, hogy a malmokon idegeneknek őrölni
és metszeni nem szoktak. Mindkettőt maga bátyám saját kezeivel
csinálta s az egyiken is, másikon is csak önmagának dolgozik s ha
dolga nincs, malmai állanak.</p>
<p>Elmentem a korcsmához. Kocsisommal és lovaimmal rendelkeztem s
aztán visszamentem a házhoz. Két óriási eb a kapunál, kettő a
folyosó-bejáratnál lánczra volt már kötve. A harmadik két eb bent
volt az öreg hálószobájában.</p>
<p>Semmiféle cselédet nem tudtam fölfedezni. A szakács azt beszélte
kérdésemre, hogy cselédjeik nincsenek. Az öreg ur apró gyermekeket
szokott alkalmazni fahordásra, vízhordásra, apró szükségleteinek
beszerzésére, de azok most iskolában vannak. Ezeket ruházza és
oktatja az öreg fizetés fejében; ezekkel hordatja el óriási
gyümölcstermését a falu szegényeinek ingyenadományként s az egész
faluban alig van férfi, ki szemei előtt ne nőtt volna fel, noha a
házból soha se tette ki lábát.</p>
<p>Végre dél felé járt az idő s az öreg még sem jött ki
hálószobájából.</p>
<p>– Héjh szakács barátom – szóltam – bemegyek én az urhoz.</p>
<p>– Nem tanácslom, ott bent van Hektor és Akhilles, leteperik az
urat. <span class="pagenum"><a name="Page_303" id=
"Page_303">-303-</a></span></p>
<p>– Igaz az, hanem sugja meg annak a két hősnek, hogy vár rájuk a
reggeli, majd arra kijönnek az öreg mellől.</p>
<p>Úgy lett. A két eb a kis szakács szavára kijött, ételhez állott
s mig jó étvágygyal reggelizett: a kis szakács által a folyosó
végén kegyetlenül meglánczoltatott.</p>
<p>Most már bemehettem öreg bátyámhoz.</p>
<p>Az öreg hálószobája divatosan volt butorozva. Ez lepett meg
először. A hálószobából egész sor szoba nyitott ajtaján lehetett
végignézni, s minden szoba szintén divatosan volt fölszerelve. Ez
lepett meg másodszor. Az öreg ur ágya végénél volt egy felbontott
ágy hófehér ágynemüvel s az ágy mellett asszonyi csecsebecsével s
az ágy fejénél szép kis ezüst tükörrel. Ez az ágy érintetlen volt,
senki sem feküdt benne. Ez lepett meg harmadszor. Eszembe jutott az
estebédnél az a harmadik teriték. Gondoltam, a kié volt a teriték:
azé lesz az ágy.</p>
<p>Az öreg ágya mellett alacsony kis asztalka, az asztalkán kard és
pisztolyok. Kard köszörülve, pisztolyok élesre töltve, kakasok
felhuzva és gyutacsolva.</p>
<p>Az öreg ágynemüje sajátságos veres szinü volt. Sötét skarlát,
olyan mint a vér. A hófehér haj és szakál úgy ömlött el a veres
ágyon, mintha zuhatagos víznek néma, nyugvó habja lett volna. Félig
behunyt szemmel, némán, mozdulatlanul, lélekzetvétel nélkül feküdt
az agg. Egyik keze lelógott az ágyról. Az izmos, csontos, óriási
kar majd a földet érte.</p>
<p>– Jó reggelt bátyám, rég hasal már felettünk a nap.</p>
<p>Az öreg felnyitá szemeit. Szemeivel fogadta el köszöntésemet.
<span class="pagenum"><a name="Page_304" id=
"Page_304">-304-</a></span> Rokoni bizalmaskodásom s ifjui könnyü
vérem nem szitá föl benne a kedély melegét. Alig tudtam, miről
beszéljek; mintha márvány feküdt volna előttem: úgy hallgatá a
szót.</p>
<p>– Talán betegnek képzeli magát bátyám? Pedig ezek a szobák, úgy
látszik, a menyasszonyt várják.</p>
<p>– Szamár vagy fiu!</p>
<p>– Bocsásson meg bátyám, de én csakugyan nem feküdném ebben a
pipacsszinü ágyban, ha fel tudnék kelni. Oly szép az a gyümölcsös,
ma már egészen bejártam.</p>
<p>Érdeklődését fel akartam gerjeszteni. Sikertelenül. Szemeimet
végigjártattam a falakon. Az öregnek feje fölött kép volt a falra
függesztve. Csak a szoba e sarkában uralgó homály miatt nem vettem
azt előbb észre. Felugrottam. A hármas arczkép volt az, a gyönyörü
női alakkal s az egyik bátor férfiarczczal. A másik férfiarcz ki
volt vágva, helye fekete papirral beragasztva. Ép úgy, miként
Borcsa néninél. Ott a nő, itt az egyik férfi-arcz hiányzik.</p>
<p>– Hah bátyám, mit jelent az a kép? Ezt nekem valahára meg kell
tudnom!</p>
<p>Az agg villámgyorsasággal ugrott fel és ült fel az ágyban.
Pisztolyt ragadt kezébe s azt agyamnak irányzá.</p>
<p>– Hallgass kölyök, mert keresztüllőlek, mint az ebet.</p>
<p>– Nem hallgatok. Kis gyermek korom óta üldöz e kép. Egyik
példányát ott találtam Csóthy Miklós örökségében mint hányt-vetett
lomot. A másik példányát Borcsa nénivel temettük el. Oda tették
szivére, a koporsóba, a sirba. Tudni akarom e kép történetét.
<span class="pagenum"><a name="Page_305" id=
"Page_305">-305-</a></span></p>
<p>Bolond voltam. A vér az emlékek és gondolatok rettentő nyomása
alatt agyamra tolult. Alig vettem észre, hogy az öreg
visszahanyatlott fekhelyére, kezéből kiejté a fegyvert s behunyt
szemeiből patakzott a köny.</p>
<p>Oda rohantam hozzá.</p>
<p>– Édes jó bátyám, bocsásson meg. Nem tudtam magamon uralkodni.
Lássa, azt a képet játszó gyermekségem óta ismerem s húsz év óta
keresem az embert, a ki nekem megmondja e kép eredetét.</p>
<p>Az öreg megfogta kezem reszkető kezével s oda ültetett az ágy
szélére.</p>
<p>– Ülj ide mellém. Csaknem agyonlőttelek. Az éjjel, éjféltájban,
megbénult a derekam is. Eddig csak lábaim nem birtak, most már
gerinczem is meghalt. Többé én már nem kelek föl ebből az ágyból,
csak egyszer, csak ma estére vagy holnap reggel. S aztán nem is
fekszem többé ide. Valamit akarok mondani. Szerencséd, hogy agyon
nem lőttelek.</p>
<p>Az öreg szakadozva, lassan beszélt. Alig ügyeltem rá,
képzeletemet a kép története foglalta el.</p>
<p>Nagyot sóhajtott. A sóhaj onnan tört fel, annak az öreg szívnek
mélységes fenekéről. Szemeit, azokat a nagy, megtört fényü szemeket
mereven az ég felé irányzá. Mint a lenyugvó nap, ha vissza tud
emlékezni hajnal derüjére, olyan volt ama szemek fénye.</p>
<p>– Hát Borcsa szivére tették a képet? – kérdezé. – Ugy-e ő maga
kivánta így? Ugy-e ez volt az utolsó akarata? Emlitett-e engem, a
gyilkost, a ki megölte egy világnak boldogságát? <span class=
"pagenum"><a name="Page_306" id="Page_306">-306-</a></span></p>
<p>– Nem emlitette bátyám, legalább igy nem. A kép közepén ki volt
vágva. Az a gyönyörü női arcz nem volt rajta, csak a két ifju. A
szentegyház papját rendelte magához s annak szine előtt és istennek
szine előtt örök üdvére, örök kárhozatára rendelte meg, hogy a két
ifju arczát kihült szivére tegyék s vele együtt eltemessék.</p>
<p>Az öreg sokáig, nagyon sokáig némán nézett az alkony sugarától
bearanyozott levegőbe. A lenyugvó nap sugárai törtek be az ablakon
át s egy nagy tükörlapon visszakergetve ott huzódtak össze az
aggastyán hófehér fürtein s a megcsonkitott arczképen. Végre
beszélni kezdett, lassan, töredezve, rettentő emlékekkel
viaskodva.</p>
<p>– Sohase volt még szebb lány, mint Görcsönyi Bóra, és sohase
volt még oly két jó barát, mint Csóthy Miklós és én. Egy faluban
születtünk, együtt növelkedtünk, erdők árnyain, vízszakadékok
mélységein, sziklák magasán együtt játszadoztunk. Viszály nem volt
köztünk soha. Szivünk, lelkünk, vágyaink, ábrándjaink egyek
valának. Megesküdtünk, hogy egymás javára meghóditjuk a világnak
minden boldogságát.</p>
<p>Nyolcz évesek valánk, mikor a kis Bóra született. Hogy szerettük
mi azt az apró kis teremtést! Hányszor elloptuk a bölcsőből,
hányszor elkértük édes anyja szivéről, hogy elvihessük magunkkal a
ligetbe, a napfényes gyepre, a vízesés mellé, hogy ő
gyönyörködhessék a világban és mi gyönyörködhessünk ő benne. Olyan
szép volt, mint egy csillag, s olyan kedves, olyan illatos, mint
egy virág. Olyan komoly volt mindig, mint a bölcseség, <span class=
"pagenum"><a name="Page_307" id="Page_307">-307-</a></span> s szép
két szeme úgy mosolygott ránk, mint a boldogság. Így nőttünk fel
örömben és üdvösségben mind a hárman.</p>
<p>Mi ketten együtt végeztük az iskolákat, együtt mentünk a nemesi
fölkelő sereghöz, együtt végeztük a hadjáratot; szivünk,
erszényünk, örömünk és végzetünk közös volt. Csóthy Miklós
megmentette az én életem, én megmentettem az ő életét, csaták
halálos küzdelmeiben egy őrcsillagunk volt s csata után együtt
ábrándoztunk a szép Bóráról s arról a nagy kötelességről, miként
tegyük őt boldoggá egész életére.</p>
<p>A hadjárat végén hazamentünk. Első utunk Bórához volt. Oh az a
találkozás, az volt kezdete az örök kárhozatnak!</p>
<p>Kifejlett szűz volt már. Imádandó alak, mint egy oltárkép. Két
örömköny rezgett két szemében, midőn egyik kezét Miklósnak nyujtá s
a másikat nekem. Mindkét keze reszketett az örömtől s tán a
szerelemtől. Ez a találkozás kelté fel bennünk a szerelem
olthatatlan szomját.</p>
<p>Elváltunk. Csodálatos érzésnek hatalma vett rajtam erőt. Agyam
szédült, szivem részeg lett s szemeim káprázatában iszonyu ábrándok
alakjai lebegtek. Százszor jutott eszembe, hogy Bórának enyémnek
kell lenni s Csóthytól el kell őt ragadnom. Százszor üldöztem el
magamtól e szentségtörő gondolatot és az mégis mindig visszajött.
Egész napot és éjszakát étel, ital és álom nélkül töltém a
rengetegben.</p>
<p>Hajnalban fölkerestem Csóthy Miklóst. A napot és éjszakát ő is
úgy tölté, mint én. Rajta is az a hatalom <span class=
"pagenum"><a name="Page_308" id="Page_308">-308-</a></span> vett
erőt, a mi én rajtam; ő is azon gondolkodott, a min én. Én őt
kerestem, ő engem keresett.</p>
<p>– Miklós, – szóltam, – mondd meg nekem, te is úgy szereted
Bórát, mint én? Életed és halálod függ az ő szerelmétől, mint az
enyém?</p>
<p>Miklós nem szólt, csak megszoritá kezem és nyakamba borult és
azt kérdezé: mit tegyünk?</p>
<p>– Barátom, én elszántam magamat. Visszamegyek a katonasághoz,
soha lábam e vidékre nem teszem, neked boldoggá kell lenned.</p>
<p>Miklós eltaszitott magától. Őrült – mondá – te akarod utját
állani annak, hogy én teljesitsem baráti kötelességem? Neked itt
kell maradnod, az én sorsom a katonaság sorsa.</p>
<p>Lehetetlen volt szavára hajtanom és ő nem engedett. Mindaketten
el nem bujdoshattunk s mindaketten Bórát el nem hagyhattuk. Keserü
küzdelem után abban állapodtunk meg, hogy együtt elmegyünk Bórához
s rá bizzuk, hogy végzetünk mérlegébe ő vesse szavát és
elhatározását.</p>
<p>Megtörtént. Bóra sohase volt szebb, mint e hajnalon. Ott volt
kertjében, virágai között, hollóhajával, hófehér ruhában, fényes
angyalarczczal. Reszkettünk, lábaink tántorogtak, midőn feléje
közeledtünk. Tán ő sem aludt ez éjszakán. Szemeit a szerelem
rettegésével mereszté ránk.</p>
<p>Oda mentünk hozzá. Megfogtuk kezét. Miklós nem tudott szólni és
én sem tudtam szólni. Végre erőszakosan tört ki belőlem a
felkiáltás: <span class="pagenum"><a name="Page_309" id=
"Page_309">-309-</a></span></p>
<p>– Bóra, válaszsz közülünk, mert különben mind a ketten el
vagyunk veszve.</p>
<p>Bóra nagyot sikoltott. Két kezével homlokához kapott s aztán
záporkint ömlöttek könnyei. Végre hozzánk fordult, ránk nézett és
reszkető ajakkal, suttogó hangon mondá:</p>
<p>– Nem választok, nem tudok választani. Legyünk egyek mindahárman
mindörökké.</p>
<p>– Lehetetlen! – Miklós és én egyszerre kiáltottunk fel.</p>
<p>– Boldogtalanok, – szólt Bóra, – hogy válaszszak én közületek?
Szivem a tiétek s én szivemet ketté nem törhetem. Várakozzatok.
Egyik vagy másik lemond idővel közületek s ha isten úgy rendeli, én
meg tudom várni azt az időt.</p>
<p>Eltávoztunk. Én haza mentem, apám házához s vadászfegyverem
magammal vettem. Kimentem az erdőbe azzal a szándékkal, hogy
magamat agyon lövöm.</p>
<p>A Bakonynak egyik magas orma volt határunkban s szülőink közös
birtokában. E hegynek derekán óriási szakadék két partján sürű
rengeteg volt, mely még fejszét soha nem látott s embert is
keveset. Nagy vadak kedvencz tanyája volt ez s én oda mentem. Szép
nyári nap volt s rekkenő hőség, fojtó levegő, a mint a hegy dereka
felé fölsiettem.</p>
<p>Komoly és elszánt voltam. Apámtól és anyámtól nem bucsuztam el,
nem tudtam elbucsuzni, de mindkettőnek megcsókoltam kezét. Szó
nélkül, mint szoktam, de keserü könyeimet alig tudtam
visszatartani. Óh az <span class="pagenum"><a name="Page_310" id=
"Page_310">-310-</a></span> élettől oly nehéz volt megválnom! Oly
fiatal, oly erős voltam s oly sok bút és bánatot kellett Bórának
halálommal okoznom. Ha Miklóst szerette is, ha boldog lehetett is
idővel, én tudtam azt, hogy halálom örök árnyékot támaszt szivének
egy szögletében. De azért elszánt valék. Kettőnké nem lehetett és
én Miklósnak és magamnak és baráti viszonyunk lealkudhatlan
kötelességének tartoztam azzal, hogy a két nemes szív boldogságát
ne zavarjam életemmel s tegyem lehetővé halálommal.</p>
<p>Ezt az arczképet itt fejem fölött keblembe rejtém, szivemre
helyeztem. Midőn bementünk a hadsereghez: akkor rajzolá ezt egy
átutazó művész. Három példányban. Bóra és Miklós számára s az én
számomra.</p>
<p>Nem tudtam mi történt velem; azt sem tudtam, a napnak mely
időszaka volt. Öntudatlanul haladtam fölfelé a rengeteg árnyaiban.
Csak azt vettem észre, a mint a meredek hegyszakadéknak partjához
jutottam.</p>
<p>Kis tisztás volt itt. A nap ide tűzött s rettenetes melegét ide
árasztá. Belenéztem a napba; azt hittem, utoljára nézek belé. Oda
támaszkodtam egy óriási fa oldalához s lőfegyverem elővettem s
gondosan fontolgatám, miként vessek véget életemnek, hogy a
szivemen fekvő arczkép sérülést ne szenvedjen.</p>
<p>Borzasztó csend és némaság volt körülöttem. Vadnak nyomát se
láttam, zaját se hallottam, a falevél sem mozdult. Már-már készen
voltam rettenetes elhatározásommal, midőn a szakadék tulsó partján
zörejt vettem észre. <span class="pagenum"><a name="Page_311" id=
"Page_311">-311-</a></span></p>
<p>Csóthy Miklós jött. Lőfegyver volt hanyagul lógatott jobb
kezében. Lassan, ámolyogva lépkedett, föld felé forditott arczczal.
Az egyetlen nemes barát bizonyosan azzal a szándékkal jött az
elhagyatott, rideg vadonba, a melylyel én.</p>
<p>Velem szemközt óriási bükkfa állott a szakadék tulsó partján. A
bükkfa már agg volt, alsó és közép koronája még zöld, de fent a
csúcson kopaszon állottak ágai, mint csontváznak karjai. Miklós e
fa mellé állt s felém sem tekintve, gyorsan látszott mozdulatokat
tenni, melyek az elszánt elhatározás gyors végrehajtására
mutattak.</p>
<p>A fák levelei mozogni kezdtek, a távolból zúgásnak hangjai
tolongtak felénk. Koronként egy-egy távoli mennydörgés moraja
hangzott el. Vihar készülődött, melyet azonban Miklós nem látszott
észrevenni. Pedig úgy tünt fel előttem, mintha a vihar iszonyu
gyorsasággal törne felénk. A végzetes pillanatban átkiáltottam
barátomhoz:</p>
<p>– Miklós, Miklós, mit akarsz elkövetni?</p>
<p>Alig száz lépés távolság volt köztünk, de köztünk volt az
áthatolhatlan szakadék. Harsány hangom a viharzúgásban s az erdő
morajában is hozzá hatott s megrettenve, lőfegyverét kiejté
kezéből. Körülnézett, alig tudott fölismerni. A szakadék széléhez
mentünk mindketten. Miklós arcza halotthalvány volt, midőn hozzám
átszólt.</p>
<p>– Szegény barátom, miért kiáltottál rám?! Lásd neked is, nekem
is, Bórának is jobb lett volna, ha e <span class="pagenum"><a name=
"Page_312" id="Page_312">-312-</a></span> pillanatban megtörténik,
a minek előbb-utóbb meg kell történnie.</p>
<p>– Nem, Miklós, neked élned kell. Tedd boldoggá Bórát, egyetlen
kötelességed ebből áll a világon.</p>
<p>Vita támadt köztünk. Ő nem akart engedni. Ő olyan nemes, olyan
szent volt ebben az utolsó pillanatban. Ez volt köztünk az első és
egyetlen komoly vita. A vihar közelebb jött s már fejünk felett
csattogott. A szakadék mélyén már hömpölygött az ár, noha felettünk
még nem esett, csak a villámok czikáztak.</p>
<p>A vita hevében és a vihar morajában és a villámok rettentő
harczai közt őrült, kárhozatos gondolat villant meg elmémben.</p>
<p>– Miklós, – kiálték, – állj oda a fa elé és én is ide állok a fa
elé s a legelső villámfénynél lőjjük egymásra fegyverünket. A ki
életben marad: legyen üdvözült.</p>
<p>– Jól van, áldjon meg az isten e gondolatért. – Ezt felelte s
ment a fához, fegyveréhez. Én is mentem s azt gondoltam: én nem
fogom őt czélba venni.</p>
<p>Fölemeltük fegyverünket s egymás felé irányoztuk. Egyetlen
pillanatig így álltunk szemközt egymással.</p>
<p>A másik pillanatban iszonyu fény és dördülés teritett le a
földre. Szemem világa elveszett s agyamat szédülés lepte meg. De
felugrottam rögtön s kerestem Csóthy Miklóst.</p>
<p>Ő nem állt helyén.</p>
<p>Mint őrült, agyamhoz kaptam s hajamba markoltam két kezemmel.
»Miklós, Miklós, hova lettél?« Oda rohantam a szakadék szélére. Az
iszonyu mélység szinig <span class="pagenum"><a name="Page_313" id=
"Page_313">-313-</a></span> volt már rohanó árral s a jeges zápor
fejem fölött csattogott, de a fájdalmat nem érezém.</p>
<p>A szakadék szélén megállottam. Észrevettem Miklóst. Arczczal a
föld felé feküdt a tisztás gyepen az óriási fától egynéhány
lépésnyire. A fa lobogó lánggal égett mint torony. Istennek haragja
lángolt a rettenetes tűzben.</p>
<p>Mi volt ez? Visszarohantam fegyveremhez. A fegyver ki volt lőve,
öntudatlanul kellett kilőnöm. Újra a szakadék szélére rohantam a hű
barát nevét kiáltozva. Ő ott feküdt s borzadva láttam, hogy mellőle
a gyepen véresen folydogál lefelé a zápor árja.</p>
<p>Őrjöngve, vadállati dühvel és erővel ugrottam a szakadék
árjaiba, hogy átmehessek. Sziklák, ledöntött szálfák törték össze
tagjaimat. Az ár lesodort, de azért keresztültörtem rajta. Száz
ölnyire az iszonyu tett szinhelyétől az ár kilökött a tulsó parton.
Össze voltam zúzva, erőm elhagyott, négy kéz-láb másztam fel
iszonyú kínnal barátomhoz. Még mindig ott feküdt, de már az alóla
kifolyó viz nem volt véres. Arczát fölemelém s nyakán nyilt ajku
sebet láttam, akkorát, minőt egy golyó szokott vágni.</p>
<p>Elorditottam magam. Felugrottam, kerestem fegyverét, hogy magam
agyonlőjjem. E pillanatban földrenditő harsogással ledült az égő,
óriási bükkfa s iszonyu lángjaival és zsarátnokával eltemette
egyetlen barátom holttestét. Ezt még láttam s aztán eszméletem
elvesztettem.</p>
<p>Midőn eszméletre tértem, éjszaka volt körülöttem. Gyönyörü,
enyhe, hűvös éjszaka. A csillagok mosolyogva ragyogtak az égen s az
erdei rigó gyönyörű dalt énekelt <span class="pagenum"><a name=
"Page_314" id="Page_314">-314-</a></span> a lombok között. Villám
nem csattogott, ár nem zúgott, vihar nem tombolt többé. De én
lázban voltam s nem volt erőm lábra állni. A fának lángja
elhamvadott már s Miklós holttestét nem találtam. Az égi tűz
fölemészté azt.</p>
<p>Lázban, kínnal, tört-zúzott tagokkal vánszorogtam lefelé a
völgynek. Meddig jutottam: nem tudtam. Eszméletem ujra elhagyott.
Jó emberek találtak meg s haza vittek. Csak otthon, az ágyban,
kiállott iszonyu betegség után, hetek mulva jöttem magamhoz. Anyám
és Bóra volt mellettem. Az életet visszaadták, de a boldogságot nem
tudták visszaadni. Én lőttem agyon barátomat.</p>
<p>Ettől a gondolattól nem tudtam szabadulni. Ez a gondolat megölte
szívemet. Midőn már lábra tudtam állani, hónapok mulva
meglátogattam Bórát. Kezét megkérni nem volt bátorságom.
Szentségtörésnek tartottam volna ezt meggyilkolt barátom emléke
ellen.</p>
<p>Bóra eltalálta gondolatom. Oh, ő keresztül látott lelkemnek
sötétségén s édes, szelid, fájdalmas szavakkal, melyek lelkem
összetépték, mondá:</p>
<p>– Édes barátom, én nem tudom, én nem kérdem, hova lett Miklós,
hanem a mikor ő majd előjön s esküvőnknél jelen lehet: akkor neked
adom kezem. Addig csak szivem legyen tiéd, mely élni fog eltávozott
barátunk emlékének fájdalmával. Adjon neked az élet enyhülést.</p>
<p>– Oh Bóra, én nem akartam megölni Miklóst!</p>
<p>Ennyit tudtam mondani s aztán eltántorogtam onnan. <span class=
"pagenum"><a name="Page_315" id="Page_315">-315-</a></span>
Elhagytam azt a vidéket, elhagytam apám és anyám, és sohasem tudtam
többé visszamenni. Több mint ötven éve hordom és táplálom e
nyomorult élet kínjait.</p>
<p class="center">* * *</p>
<p>– – Az aggastyán kimerült e beszéd alatt. Minő élet s mekkora
fájdalom volt az övé! Beszéde végén már csak suttogni tudott.</p>
<p>– Itt vagyok, fiu – szólt – e vérszinü ágyban. Mindenütt és
mindig – ha lefeküdtem – azt a vért láttam, mely egyetlen barátom
mellől szivárgott a szakadék partján, a zöld gyepen. E vérszinü
ágyban legkevésbbé látom azt!</p>
<p>– Te vagy fiu, az első ember, ki abból a világból, melyet én
örökre elhagytam, ide jöttél. De te sem jösz többé és más sem
jön.</p>
<p>– Te hoztad fiu, az első örömhírt, te mondád, hogy Bóra szivére
tétette a halálban azt az arczképet, melyen az enyém is ott volt.
Ez a hír volt ötven év óta egyetlen boldogságom. Ezzel megyek a
sírba. Azt az arczképet, fejem fölött, te is szivemre tedd.</p>
<p>– De oda tedd. Egy óra mulva ott legyen.</p>
<p>Szólni akartam, de az öreg behunyta szemét. Én alig tudtam
könyeimet visszatartani. Most már tudtam a csonka arczkép
történetét.</p>
<p>Még egyszer felnyitá szemeit, melyekben már nem az a fény
lángolt, mely a földieké. Elhaló hangon mondá:</p>
<p>– Fiu, szivemre tedd a képet. <span class="pagenum"><a name=
"Page_316" id="Page_316">-316-</a></span></p>
<p>Többé nem szólt és nem mozdult.</p>
<p>A nap már lealkonyodott. A kis szakács lámpákat hozott be. A kis
szakácscsal bejöttek az ebek is. Azt hittem, alszik az öreg.</p>
<p>Az ebek oda mentek hozzá, megnyalták kezét s szomoruan el
kezdtek üvölteni.</p>
<p class="center">* * *</p>
<p>– – Most már ott nyugszik a gyümölcsös fák alatt, melyek minden
tavaszszal virágot hoznak, s a csonka arczkép ott nyugszik szive
fölött, mely többé nem hoz virágot soha.</p>
<hr class="chap" />
<div class="chapter"></div>
<p><span class="pagenum"><a name="Page_317" id=
"Page_317">-317-</a></span></p>
<h2>TARTALOM.</h2>
<ul class="TOC">
<li><b>A ki örökké bujdosott.</b></li>
<li>Magyarországban <span class="ralign"><a href=
"#Page_3">3</a></span></li>
<li class="li2">(Menekülés a Száván keresztül. – Két bujdosó
nyomtalanul elvesz. – Henri a vármegyékben. – A veperdi biró. – A
lakompaki uriszék. – Kik élnek még, a kik látták a bujdosót?)</li>
<li>Hadifoglyok – bányarabok <span class="ralign"><a href=
"#Page_17">17</a></span></li>
<li class="li2">(A nagy császárt gyalázni nem engedik. – Megfojtják
az orosz tábornokot. – Hetven franczia meghal, a többit elviszik az
uráli bányákba. – Petropavlovszkojban.)</li>
<li>A szökés az Urálból <span class="ralign"><a href=
"#Page_25">25</a></span></li>
<li class="li2">(A katonai kormányzó gazdaasszonya. – Utlevelet
kapnak. – Verchoturjében és Irbitben. – A dalmatovi jólelkü barát.
– A karavánok. – A sós pusztákon. – Végre elérik, a kik elérik,
Orenburgot.)</li>
<li>Orenburgban <span class="ralign"><a href=
"#Page_42">42</a></span></li>
<li class="li2">(A hadzsi. – A szent Nikolai zárda. – A dologház és
szivtelen igazgatója. – Dulemba részvéttel van. – Demidoff herczeg.
– A szabadulás.)</li>
<li>A gaz kalmuk <span class="ralign"><a href=
"#Page_55">55</a></span></li>
<li class="li2">(A francziák két csapatra oszlanak. – Az egyik
csapat Lengyelország felé menekül. – Ennek nyoma vesz. – A kalmuk
hajós-gazda. – Éjjel megrohanják a francziákat. – Kiteszik őket a
puszta szigetre. – A halál révén.)</li>
<li><span class="pagenum"><a name="Page_318" id=
"Page_318">-318-</a></span></li>
<li>A szigeteken <span class="ralign"><a href=
"#Page_68">68</a></span></li>
<li class="li2">(A halálból most megmenekülnek. – A teknős béka. –
A Betegek szigete. – Holttestek a puszta szigeten. – A kalmuk
csikós. – Tüzük is van, hajlékuk is van. – A tutajon vízre
szállnak.)</li>
<li>Ázsiai műhelyben <span class="ralign"><a href=
"#Page_88">88</a></span></li>
<li class="li2">(Utasokkal találkoznak. – A kirdai baleset. – A
jenotajevszki fogság. – A kalmuk csikós megint segit. – Balán
uraság. – Valahára jól érzik magukat. – Ujra föltámad a vágy:
meglátni Francziaországot. – Hiába!)</li>
<li>Ujabb bujdosás <span class="ralign"><a href=
"#Page_109">109</a></span></li>
<li class="li2">(Mussza Nukhár bej. – Egy franczia megnősül és
Ázsiában marad. – Megalkuvás a cserkeszekkel. – A sós pusztákon. –
Valahára a tengerhez érnek. – Karaszor bég. – Megint csak
rabszolgákká válnak.)</li>
<li>A tengeren <span class="ralign"><a href=
"#Page_133">133</a></span></li>
<li class="li2">(A rabszolgakereskedő-hajó személyzete. –
Szanatoglu, az örmény. – Karaszor bég dühös a francziákra. –
Lehetetlen a szabadulás. – Trebizondba érnek.)</li>
<li>Az örmény cselszövénye <span class="ralign"><a href=
"#Page_149">149</a></span></li>
<li class="li2">(Karaszor bég palotái. – Szanatoglu megcsalja a
francziákat. – A francziák nem tudják, mit csinálnak. – A mollah és
a müderrisz. – Az irtóztató éjszaka. – Az örményt megölik. – Négy
franczia is meghal.)</li>
<li>A rabszolgakereskedő háremében <span class="ralign"><a href=
"#Page_169">169</a></span></li>
<li class="li2">(A francziák Mohamed hitére térnek. – Az eunukhok.
– Bülbül Baba. – A két cserkesz testvér. – Férfi lopódzik be a
hárembe. – A francziákat elviszik Konstantinápolyba.)</li>
<li>A török szultán háremében <span class="ralign"><a href=
"#Page_184">184</a></span></li>
<li class="li2">(A sztambuli rabszolga vásár. – Három franczia
együtt marad, a többinek nyoma vesz. – Kamerije szultána. – A
háremi élet.)</li>
<li>A török szultán meghal <span class="ralign"><a href=
"#Page_206">206</a></span></li>
<li class="li2">(Ujabb aggodalmak. – A jó szultána megbukik. –
Gülnár szultána. – A három franczia együtt marad most is. –
Kirándulás Kis-Ázsiába. – A francziák megszöknek.)</li>
<li><span class="pagenum"><a name="Page_319" id=
"Page_319">-319-</a></span></li>
<li>A bujdosás vége <span class="ralign"><a href=
"#Page_221">221</a></span></li>
<li class="li2">(A Dardanellák partjain Ázsiában és Európában. – A
bujdosók a keresztyének közt is szerencsétlenek. – A magyar biróság
megmenti az utolsó francziát.)</li>
<li><b>Elbeszélések.</b></li>
<li>Az utolsó Palásthy <span class="ralign"><a href=
"#Page_233">233</a></span></li>
<li>A ki meghalt, mégis él <span class="ralign"><a href=
"#Page_241">241</a></span></li>
<li>Mikor a Megváltó született… <span class="ralign"><a href=
"#Page_272">272</a></span></li>
<li>A megcsonkitott arczkép <span class="ralign"><a href=
"#Page_290">290</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_53">53</a></td>
<td>legidősebbbje is</td>
<td>legidősebbje is</td>
</tr>
<tr>
<td class="tdr"><a href="#Page_134">134</a></td>
<td>fialal, erőteljes</td>
<td>fiatal, erőteljes</td>
</tr>
<tr>
<td class="tdr"><a href="#Page_167">167</a></td>
<td>Francziaország viszontlátásánák</td>
<td>Francziaország viszontlátásának</td>
</tr>
<tr>
<td class="tdr"><a href="#Page_181">181</a></td>
<td>pénzvágy-erősebb</td>
<td>pénzvágy erősebb</td>
</tr>
<tr>
<td class="tdr"><a href="#Page_192">192</a></td>
<td>Khadimhasi valószínüleg</td>
<td>Khadimbasi valószínüleg</td>
</tr>
</table>
</div>

</body>
</html>
